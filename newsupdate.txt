रूस ने जब अपना चंद्र मिशन लूना-25 लॉन्च किया तो कहा गया कि ये भारत के चंद्रयान-3 से पहले चांद की सतह पर पहुँचेगा।
भारत ने चंद्रयान-3 को 14 जुलाई को लॉन्च किया था और इसे 23 अगस्त को चांद की सतह पर सॉफ्ट लैंडिंग करनी है।
चंद्रयान-3 को लॉन्च किए जाने के 28 दिन बाद रूस ने लूना-25 को लॉन्च किया था और इसे 21 अगस्त को चांद की सतह पर उतरना था।
मगर ये हो ना सका।
लूना-25 लैंडिंग से एक दिन पहले 20 अगस्त को क्रैश हो गया।
वहीं रूस की तुलना में धीरे-धीरे चांद की ओर बढ़ता चंद्रयान-3 अब लैंडिंग को तैयार है।
इस लैंडिंग को लेकर इसरो वैज्ञानिक काफ़ी सकारात्मक हैं।
विदेशी मीडिया भी रूस की चंद्र मिशन से जुड़ी नाकामी और भारत के चंद्रयान-3 को उम्मीदों भरी निगाह से देख रहा है।
आगे पढ़िए कुछ प्रमुख विदेशी मीडिया संस्थानों में भारत और रूस के चंद्र मिशन पर क्या कुछ छपा है।
उन चमकते सितारों की कहानी जिन्हें दुनिया अभी और देखना और सुनना चाहती थी।
समाचार एजेंसी एपी ने रूस के लूना-25 के क्रैश होने पर रिपोर्ट की है।
इस रिपोर्ट में रूस की स्पेस एजेंसी प्रमुख के उस बयान को छापा गया है, जिसमें उन्होंने लंबे वक़्त तक चंद्र मिशन के प्रति रूसी निष्क्रियता को लूना-25 की नाकामी की वजह बताई थी।
रूस की अंतरिक्ष एजेंसी के प्रमुख यूरी बोरिसोव ने कहा, ''जो काम 84 सेकेंड में किया जाना था वो 127 सेकेंड तक हुआ।
इसी कारण इमरजेंसी जैसी स्थिति बनी।
''
लूना-25 साल 1976 के बाद रूस का पहला चंद्र मिशन था।
यूरी बोरिसोव कहते हैं, ''बीते 50 साल से चंद्र मिशन की राह में जो बाधाएं आईं वो उसकी नाकामी की मुख्य वजह है।
अगर रूस इस कार्यक्रम को अब बंद कर देता है तो ये सबसे बदतर फ़ैसला होगा।
''
एपी लिखता है कि लूना-25 भारत के चंद्रयान-3 के साथ रेस में था।
चंद्रयान-3 दक्षिणी ध्रुव पर उतरने की कोशिश कर रहा है।
रूस और भारत दोनों ने 21 से 23 अगस्त के बीच चांद की सतह पर उतरना तय किया था।
भारत ने 2019 में चांद पर उतरने की कोशिश की थी मगर तब स्पेसक्राफ्ट क्रैश हो गया था।
लूना-25 रूस के लिए कई मायनों में अहम था।
यूक्रेन से जारी जंग के बीच रूस दुनिया को ये संदेश देना चाहता था कि वो चांद तक जाने में अब भी सक्षम है।
यूक्रेन से 18 महीने से जारी जंग के कारण पश्चिमी देशों ने रूस पर कड़े प्रतिबंध लगाए हैं।
इन प्रतिबंधों के कारण रूस के अंतरिक्ष कार्यक्रम को भी झटका लगा है क्योंकि पश्चिमी देशों से तकनीक मिलने में रुकावटें हैं।
लूना-25 को पहले साइज़ में छोटा रोवर लेकर चांद तक जाना था मगर इस आइडिया को छोड़ दिया गया।
दक्षिणी ध्रुव पर वैज्ञानिकों की लंबे वक़्त से नज़र है।
वैज्ञानिकों का मानना है कि चांद पर हमेशा अंधेरे में दिखने वाले क्रेटर्स में पानी जमा हो सकता है।
इस पानी का इस्तेमाल भविष्य में रॉकेट फ्यूल के रूप में किया जा सकता है।
चंद्रयान-3 की कामयाबी में आख़िरी के ये 15 मिनट क्यों हैं सबसे अहम?
लूना-25 क्रैश: रूस का चांद अभियान फेल, भारत ने कहा- चंद्रयान-3 उतरने के लिए तैयार।
फाइनेंशियल टाइम्स ने भी भारत और रूस के चंद्र मिशन की तुलना की है।
फाइनेंशियल टाइम्स की रिपोर्ट के मुताबिक़, लूना-25 मिशन में रूस भारत को पछाड़ने की रेस में था।
रूस का लूना-25 क्रैश हो गया मगर भारत चांद के दक्षिणी ध्रुव पर लैंडिंग के लिए तैयार है।
लूना-25 के फेल होने से रूस के भविष्य में चांद पर जाने की कोशिशों पर भी शक पैदा होता है।
ख़ासकर ऐसे वक़्त में जब यूक्रेन के साथ रूस एक महंगे साबित होते युद्ध का सामना कर रहा है।
साथ ही रूस पर अंतरराष्ट्रीय प्रतिबंधों के कारण पश्चिमी तकनीक और रिसर्च के इस्तेमाल पर भी रूस को दिक़्क़तों का सामना करना पड़ रहा है।
रूस के अख़बार आरबीसी से बात करते हुए एक एक्सपर्ट एलेक्जेंडर ज़ेहेलेज़ंयाकोव ने कहा, ''अंतरिक्ष में मिली कोई भी असफलता देश में भविष्य के अंतरिक्ष कार्यक्रमों पर असर डालती है।
रूस के मामले में नए लैंडर्स को बनाने की रणनीति बदलनी होगी क्योंकि 47 साल बीत गए हैं और तब से अब में बहुत कुछ बदल गया है।
''
एलेक्जेंडर ने इस रिपोर्ट में कहा, ''विज्ञान और तकनीक बहुत तेज़ी से बदले हैं, मगर दुर्भाग्य से बीते सालों में हम कहीं पीछे रह गए हैं।
हमें फिर से जोश में आना होगा और वो सब दोबारा सीखना होगा।
''
फाइनेंशियल टाइम्स लिखता है कि सोवियत अंतरिक्ष कार्यक्रम के दौर में अहम शख़्सियत रहे रूसी वैज्ञानिक मिखैल मारोव को लूना-25 के क्रैश होने से सदमा पहुंचा।
मिखैल ने बताया कि लूना-25 उनकी ज़िंदगी भर का काम था और क्रैश की ख़बर सुनकर उनको अस्पताल में भर्ती होना पड़ा।
चंद्रयान 3 बनाम लूना-25: इसे 'अंतरिक्ष की मिनी रेस' कहना कितना सही?
रूस की नाकामी भारत के लिए बड़ा मौक़ा, चंद्रयान-3 सफल रहा तो कितनी बड़ी उपलब्धि?
चंद्रयान-3 का पृथ्वी की कक्षा में लॉन्च सफल, मिशन से जुड़े पाँच सवाल और जवाब।
वॉशिंगटन पोस्ट ने रूस के चंद्र मिशन फेल होने और भारत के चांद तक पहुंचने की कोशिश की रिपोर्ट को 'चांद पर भीड़' लगने से जुड़ी हेडिंग लगाई।
ये अमेरिकी अख़बार अपनी रिपोर्ट में लिखता है कि चांद शायद मृत या उजाड़ हो मगर इस वक़्त चांद सौर मंडल का सबसे चर्चित रियल एस्टेट है, जहाँ तक पहुंचने की ख़्वाहिश दुनिया के कई देशों की है।
इसी के तहत रूस 21 अगस्त को चांद पर पहुंचना चाह रहा था और भारत 23 अगस्त को चांद पर उतरने की तैयारी में है।
मगर रूस का लूना-25 रविवार को क्रैश हो गया।
रूस, भारत की इन कोशिशों से इतर जापान भी इस दिशा में क़दम बढ़ा रहा है।
जापान की स्पेस एजेंसी भी एक छोटा लैंडर लॉन्च करने की तैयारी में है ताकि लैंडिंग से जुड़ी तकनीक का परीक्षण किया जा सके।
इसराइल और जापान की प्राइवेट कंपनियां बीते कुछ सालों में स्पेसक्राफ्ट को लैंड करवाने की असफल कोशिशें कर चुकी हैं।
हालांकि चीन 2030 तक अंतरिक्ष यात्रियों को चांद पर भेजने की तैयारी में है।
वहीं अमेरिका की अंतरिक्ष एजेंसी नासा पर लंबे वक़्त तक टिकने वाले इंफ्रास्ट्रक्चर बनाने की तैयारी में है।
वॉशिंगटन पोस्ट लिखता है कि इन सबसे कहीं न कहीं एक रेस सी शुरू हो गई है।
अब लक्ष्य ये नहीं है कि कौन किस से ऊपर है ब्लकि बात अब किसी एक लोकेशन पर पहले पहुँचने की है।
दक्षिणी ध्रुव पर मौजूद पानी तक अपनी पहुंच बनाना बेहद अहम है क्योंकि किसी मानवीय बस्ती के लिए पानी सबसे ज़रूरी है।
साथ ही दक्षिणी ध्रुव पर मिले पानी में उपलब्ध हाइड्रोडन और ऑक्सीजन का इस्तेमाल रॉकेट फ्यूल के लिए किया जा सकता है।
चांद पर गैस स्टेशन बनाने की संभावनाएं भी हैं, जिससे अंतरिक्ष के दूसरी जगहों पर जाना और आसान हो सकता है।
नासा ने अनुमान लगाया है कि अगले एक दशक में चांद पर इंसानी दखल पहले की तुलना में काफ़ी ज़्यादा होगा।
वॉशिंगटन पोस्ट लिखता है कि भारत अपने अंतरिक्ष सपनों को उड़ान देने की कोशिश में है।
इसी के तहत 2019 में नाकाम हुए चंद्र मिशन के बाद वो चंद्रयान-3 के साथ चांद पर उतरने की तैयारी में है।
अगर सब सही रहा तो 23 अगस्त को चंद्रयान-3 चांद पर उतरेगा।
इससे पहले 2019 में चीन और इसराइल की निजी कंपनियां भी ऐसी कोशिशें कर चुकी हैं मगर नाकाम रहीं।
चंद्रयान-3 चांद पर उतरने के बाद क्या-क्या करेगा, जानिए - प्रेस रिव्यू
21 अगस्त 2023
चंद्रयान-3: भारत का नया अंतरिक्ष अभियान, जानिए चांद पर क्या करेगा।
कुछ वक़्त पहले नासा से जुड़े लोगों ने इस बारे में अपनी राय भी दी थी।
वॉशिंगटन पोस्ट लिखता है कि अभी ये साफ़ नहीं है कि दुनिया के बाक़ी देश चांद के संसाधनों का कैसे और कितना इस्तेमाल करेंगे?
मगर अमेरिका के नासा और विदेश मंत्रालय ने पारदर्शिता को बढ़ावा देने के लिए एक फ्रेम वर्क बनाया है।
ये कार्यक्रम एर्टमिस अकॉर्ड कहलाता है।
इसमें चांद की सतह पर शांतिपूर्ण ढंग से व्यवहार करने से जुड़े नियमों का ज़िक्र है।
इस समझौते में फ़िलहाल 30 देशों ने हस्ताक्षर किए हैं।
इस समझौते में नियम ये भी हैं कि जिसकी जो वैज्ञानिक खोज होगी वो उसे सार्वजनिक करेंगे और साथ ही चांद की सतह पर सुरक्षित ज़ोन बनाए जाएंगे, जहां देश बिना किसी दख़ल के काम कर सकेंगे।
भारत ने भी इस समझौते में जून में हस्ताक्षर किए हैं।
मगर रूस और चीन इस समझौते से अब तक दूर हैं।
ऐसे में ये सवाल है कि रूस और चीन चांद पर आख़िर कैसा व्यवहार करेंगे?
चांद तक रेस में भारत का चंद्रयान-3 आगे रहेगा या रूस का लूना-25
13 अगस्त 2023
चंद्रयान-3 के बाद लॉन्च हुआ रूस का मिशन लूना 25 चांद पर पहले कैसे पहुंचेगा?
11 अगस्त 2023
विक्रम लैंडर
भारत की उम्मीदें बढ़ीं।
वॉल स्ट्रीट जर्नल ने भारत के चंद्र मिशन पर रिपोर्ट की है और हेडिंग में उम्मीदों के बढ़ने का ज़िक्र किया गया है।
अपनी रिपोर्ट में ये अख़बार लिखता है कि रूस के लूना-25 के क्रैश होने से भारत के लिए चांद के दक्षिणी ध्रुव पर सबसे पहले पहुँचने वाले मुल्क बनने का रास्ता साफ़ हो गया है।
रिपोर्ट में लिखा है कि अगर भारत ऐसा करने में सफल रहा तो वो दुनिया के अंतरिक्ष कार्यक्रम के मामले में मज़बूत स्थिति में होगा।
चंद्रयान-3 के सहारे भारत चांद की ऐसी जगह पहुँचना चाहता है, जहाँ पानी हो सकता है, जो भविष्य में मानव बस्ती बसाने में मददगार बन सकता है।
रिपोर्ट के मुताबिक़, भारत चांद पर जब लैंडिंग की तैयारी कर रहा था तब अचानक लूना-25 के कारण वो रूस के साथ रेस में शामिल हो गया।
मगर लूना-25 क्रैश हो गया।
इसरो के एक अधिकारी ने रूस के चंद्रमिशन के नाकाम होने पर अफ़सोस जताते हुए कहा- हमें उम्मीद थी कि हम चांद पर मिलेंगे।
चंद्रयान-3 के चांद पर पहुंचने से भारत अंतरिक्ष कार्यक्रमों में अग्रणी माने जाने वाले देशों की लिस्ट में शामिल हो जाएगा।
भारत से पहले अमेरिका, रूस (सोवियत संघ) और चीन ये कारनामा कर चुके हैं।
अंतरिक्ष कार्यक्रमों के अखाड़े में इस मिशन से भारत अपनी मज़बूत क्षमताओं को पेश करेगा।
इस मिशन की सफलता से दुनिया के नक्शे में भारत की स्थिति में भी बदलाव देखने को मिलेगा।
भारत का चंद्रयान-3, चांद की सतह पर जहां उतरेगा, वो इतनी ख़ास क्यों है?
चंद्रयान 3 मिशन क्या है और इसके कामयाब होने की कितनी संभावनाएं हैं?
चंद्रयान 3: लॉन्च के बाद क्या-क्या हुआ, क्या हैं चुनौतियां और पाकिस्तान के पूर्व मंत्री ने क्या कहा
रूस से लंबा सफर
वॉल स्ट्रीट जर्नल लिखता है कि भारत के अंतरिक्ष कार्यक्रम का फंड अमेरिका और चीन की तुलना में न के बराबर है।
भारत में अंतरिक्ष कार्यक्रमों के लिए हाल के बजट में 1।
5 अरब डॉलर यानी लगभग 12 हज़ार करोड़ रुपये रखे गए थे।
अमेरिका में ये बजट 25 अरब डॉलर यानी लगभग दो लाख करोड़ रुपये है।
कनाडा की मैकगिल यूनिवर्सिटी में प्रोफ़ेसर राम जाखू ने डब्ल्यूएसजे से कहा, ''चंद्रयान-3 की सफलता के बाद भारत दूसरे उभरते हुए देशों की अंतरिक्ष कार्यक्रम के मामले में मदद कर सकता है।
जब आप सफल होते हैं तो हर कोई आपके पास आता है।
''
वॉल स्ट्रीट जर्नल अपनी रिपोर्ट में लिखता है कि चंद्रयान-3 चांद तक लगभग 40 दिनों में पहुंच रहा है।
ये रूस के मुक़ाबले लंबा वक़्त है।
भारत ने चांद तक पहुंचने के लिए वो तरीक़ा अपनाया जिसमें ईंधन कम लगेगा और गुरुत्वाकर्षण का फ़ायदा लिया जा सकेगा।
बीते कुछ सालों में इसरो ने दूसरे देशों के पेलोड्स या सैटलाइट को अंतरिक्ष ले जाकर पैसे कमाने का भी काम शुरू किया है।
हालांकि कमर्शियल सैटलाइट लॉन्चिंग के बड़े बाज़ार में ये मात्रा कम है।
इस क्षेत्र में रईस एलन मस्क की कंपनी स्पेस-एक्स का दबदबा है।
नासा साल 2024 में चांद पर अंतरिक्ष यात्री भेजने की तैयारी में है और चीन ऐसा साल 2030 से पहले करना चाहता है।
चांद पर सबसे पहले इंसानों की कोशिश को साल 1966 में सफलता हाथ लगी थी, ये सफलता सोवियत यूनियन के लूना-9 के चांद पर पहुंचने के कारण हाथ लगी थी।
इसके तीन साल बाद तीन अमेरिकी अंतरिक्ष यात्रियों ने चांद पर क़दम रखा था।
20 जुलाई 1969 को अमेरिकी अंतरिक्ष यात्री नील आर्मस्ट्रॉन्ग चंद्रमा पर क़दम रखने वाले पहले इंसान बने थे।
अपोलो 11 के क्रू सदस्य रहे माइकल कोलिंस का निधन।
अख़बार लिखता है कि एक ऐसा देश जो सोवियत संघ के तौर पर चांद तक पहुँचने वाला पहला देश था, उसके लिए लूना-25 का क्रैश होना बड़ा झटका है।
11 अगस्त को लॉन्च हुआ लूना-25 चांद के दक्षिणी ध्रुव पर सबसे पहले पहुंचने वाला देश बनना चाहता था।
कई देशों की सरकारें और निजी कंपनियां चांद के इस हिस्से पर पहुंचना चाहती हैं क्योंकि यहां पानी की संभावनाएं हैं और इसे भविष्य में रॉकेट के ईंधन की तरह इस्तेमाल किए जाने की उम्मीदें हैं।
द न्यूयॉर्क टाइम्स लिखता है कि भारत के पास ये मौक़ा है कि वो दक्षिणी ध्रुव पर पहुंचने वाला पहले देश बने।
अखबार इसरो के प्रवक्ता सुधीर कुमार के उस बयान को जगह दी है, जिसमें लूना-25 के क्रैश होने को दुर्भाग्यपूर्ण बताया था।
सुधीर ने कहा था- हर अंतरिक्ष कार्यक्रम बेहद ख़तरनाक होता है।
चीन ने दक्षिण अफ्रीका में होने वाले ब्रिक्स सम्मेलन में राष्ट्रपति शी जिनपिंग और भारत के प्रधानमंत्री नरेंद्र मोदी की मुलाक़ात के संकेत दिए हैं।
दक्षिण अफ्रीका में चीन के राजदूत चेन जियाओदोंग ने प्रिटोरिया में पत्रकारों के साथ बातचीत में भरोसा जताया था कि दोनों देशों के नेताओं के बीच सीधी मुलाक़ात और बात होगी।
इसके बाद से ही दोनों देशों के बीच सीमा पर चले आ रहे तनाव कम होने उम्मीद बढ़ गई है।
भारतीय अख़बार इंडियन एक्सप्रेस ने सूत्रों के हवाले से लिखा है कि दोनों नेता दो दिनों तक सम्मेलन कक्ष और नेताओं के लाउंज में होंगे।
ऐसे में इन दोनों के बीच बैठक की संभावना से इनकार नहीं किया जा सकता।
हालांकि नई दिल्ली में चीनी दूतावास से जुड़े सूत्रों का कहना है कि उन्हें ऐसी किसी संभावित मुलाक़ात के बारे में जानकारी नहीं है।
रूस की नाकामी और भारत के चंद्रयान 3 की उम्मीदों पर विदेशी मीडिया में क्या छपा है?
पीएम मोदी की आर्थिक सलाहकार परिषद के अध्यक्ष ने नए संविधान की बात कही, छिड़ा विवाद
तालिबान से दुनिया के नेताओं को क्या बातचीत शुरू करनी चाहिए?
पीएम नरेंद्र मोदी ने लाल क़िले से जो कहा, लोकसभा चुनाव से पहले उन दावों में कितना दम?
नरेंद्र मोदी ब्राज़ील के राष्ट्रपति लुईस ईनास्यू लूला डा सिल्वा और मेज़बान देश दक्षिण अफ्रीका के राष्ट्रपति सिरिल रामाफोसा से द्विपक्षीय बैठक करेंगे।
लेकिन दुनिया भर की निगाहें उन पर चीन के राष्ट्रपति पर होगी।
लोग इस बात का कयास लगा रहे हैं कि शी जिनपिंग और पीएम मोदी के बीच द्विपक्षीय बैठक होगी या नहीं।
अगर होगी तो क्या इससे दोनों देशों के रिश्तों में मौजूदा तनाव को कम करने के के क़दम उठाने पर चर्चा होगी।
जोहानिसबर्ग में 22 से 24 अगस्त तक ब्रिक्स (ब्राजील,रूस,चीन,भारत और दक्षिण अफ्रीका) के सदस्य देशों के नेताओं का सम्मेलन होने जा रहा है।
अगर यहाँ शी जिनपिंग और नरेंद्र मोदी की आमने-सामने की बैठक होती है तो मई में 2020 में दोनों के देशों के बीच सीमा विवाद शुरू होने के बाद पहली तय बैठक होगी।
शी जिनपिंग 21 से 24 अगस्त तक दक्षिण अफ्रीका में रहेंगे।
वहीं पीएम मोदी 22 अगस्त की दोपहर को जोहानिसबर्ग पहुंचेंगे।
ब्रिक्स देशों के नेताओं के मुख्य सम्मेलन 23 अगस्त को होगा।
24 अगस्त को ब्रिक्स के सदस्य देशों के नेता अफ्रीकी नेताओं से मुलाक़ात करेंगे।
ब्रिक्स समिट से पहले दक्षिण अफ़्रीका ने क्यों ली भारत वाली लाइन
उन चमकते सितारों की कहानी जिन्हें दुनिया अभी और देखना और सुनना चाहती थी।
अगर राष्ट्रपति शी जिनपिंग और पीएम मोदी की ब्रिक्स सम्मेलन से इतर आमने-सामने की मुलाक़ात होती है तो सत्ता में आने के बाद दोनों के बीच ऐसी 20वीं मुलाक़ात होगी।
2014 से लेकर 2019 तक दोनों के बीच 18 बार मुलाक़ात हो चुकी है।
लेकिन 2020 में दोनों देशों के सैनिकों के बीच वास्तविक नियंत्रण रेखा के नजदीक गलवान घाटी में झड़प के बाद पहले से निर्धारित कार्यक्रम के तहत जिनपिंग और भारतीय पीएम मोदी के बीच कोई मुलाक़ात नहीं हुई है।
पिछले साल इंडोनेशिया के बाली में डिनर के दौरान दोनों नेताओं की 19वीं मुलाकात थी।
हालांकि इसके बारे में भारत की ओर से सात महीने बाद जानकारी दी गई।
इसी मुलाक़ात के बारे में कहा गया कि दोनों नेताओं के बीच द्विपक्षीय रिश्तों को स्थिरता देने की बात हुई।
लेकिन सवाल ये है कि अगर मोदी और शी जिनपिंग की आमने-सामने कोई मुलाक़ात हुई तो क्या ये दोनों देशों के रिश्तों के बीच मौजूदा तनाव को कम कर पाएगी?
इस सवाल का जवाब जानने के लिए हमने जवाहरलाल नेहरू विश्वविद्यालय में पूर्वी एशिया अध्ययन केंद्र में एसोसिएट प्रोफेसर अरविंद येलेरी से बात की।
येलेरी फ़िलहाल एकेडेमिक प्रतिनिधि के तौर पर ब्रिक्स में हिस्सा लेने के लिए दक्षिण अफ्रीका में हैं।
चीन और रूस की बढ़ती गोलबंदी के सामने भारत के पास क्या है रास्ता?
ब्रिक्स में भारत और चीन का टकराव।
बीबीसी हिंदी से बातचीत के दौरान हमने उनसे पूछा कि फ़िलहाल भारत और चीन के रिश्तों में मौजूदा तनाव कम होने की क्या संभावना है?
इस सवाल के जवाब में उन्होंने कहा, ’फ़िलहाल इस तनाव के कम होने की संभावना नहीं दिखती।
क्योंकि चीन ब्रिक्स का विस्तार करने में लगा हुआ है।
ब्रिक्स में नए-नए सदस्य आमंत्रित किए जा रहे हैं।
सऊदी अरब, ईरान, संयुक्त अरब अमीरात, मिस्र से लेकर अर्जेंटीना जैसे देश ब्रिक्स की सदस्यता लेना चाहते हैं।
सबसे बड़ी चिंता पाकिस्तान को लेकर है।
चीन उसे भी ब्रिक्स का सदस्य बनाना चाह रहा है।
ब्रिक्स सम्मेलन में बड़ी तादाद में पाकिस्तान के ग़ैर आधिकारिक प्रतिनिधि आ रहे हैं।
''
ब्रिक्स क्या है, जिसमें शामिल होना चाहते हैं कई देश।
येलेरी कहते हैं, ''भारत को डर है कि चीन ब्रिक्स को हड़प न ले।
चूंकि यूक्रेन युद्ध के बाद रूस पूरी तरह से चीन के प्रभाव में है।
इसलिए ब्रिक्स में रूस का असर कम हो रहा है।
चीन ने खाड़ी देशों में भी अपना प्रभाव जमाना शुरू किया है।
ईरान और सऊदी अरब के बीच समझौते के बाद दुनिया ने देखा कि चीन का अरब देशों में असर किस कदर बढ़ रहा है।
वो कहते हैं, ‘’इसके अलावा उसने ब्राज़ील और दक्षिण अफ्रीका से भी लगातार अपने संबंध मज़बूत करने करने की कोशिश की है।
अगर चीन अपने असर वाले देशों को ब्रिक्स का सदस्य बनाने में कामयाब रहा तो इस अहम वैश्विक संगठन में भारत अलग-थलग पड़ जाएगा।
’’
'फ़ाइनेंशियल टाइम्स' ने एक रिपोर्ट में बताया है कि चीन ब्रिक्स को दुनिया की सात सबसे बड़ी विकसित अर्थव्यवस्थाओं के समूह जी-7 के प्रतिद्वंद्वी के तौर पर खड़ा करना चाहता है।
अरविंद येलेरी कहते हैं, ''चीन ब्रिक्स को नेटो विरोधी गुट की तरह इस्तेमाल करना चाहता है।
भारत के लिए ये चिंता की बात है।
क्योंकि भारत के अमेरिका और यूरोपीय देशों से अच्छे संबंध हैं।
’’
रूस समेत ब्रिक्स के तीन देश आए साथ, अब क्या करेगा भारत
इस सवाल पर अरविंद येलेरी ने कहा कि पीएम नरेंद्र मोदी और विदेश मंत्री एस जयशंकर ज़रूर चाहेंगे कि सीमा मुद्दे पर बात उठे।
लेकिन चीन ये नहीं चाहेगा कि इस पर बात पर हो।
दोनों देश के बीच कोर कमांडर लेवल की 19वें राउंड की बातचीत के बावजूद हालात में नरमी के संकेत नहीं मिले हैं।
चीनी सेना के बड़े अधिकारी आते हैं।
बात करते हैं लेकिन तनाव कम करने के लिए कुछ नहीं होता।
येलेरी कहते हैं, ‘’जब तक शी जिनपिंग और चीनी विदेश मंत्री वांग यी के स्तर से कोई बातचीत नहीं होती तब तक सीमा पर तनाव में कमी की उम्मीद बेमानी है।
ऐसे में प्रधानमंंत्री नरेंद्र मोदी विदेश मंत्री एस जयशंकर चाहेंगे कि आमने-सामने की मुलाक़ात में यह मुद्दा उठे।
ताकि चीन की ओर से इस मुद्दे पर कोई पुख्ता जवाब मिल सके।
’’
रूस को लेकर भारत का जो डर था, क्या सही साबित हो रहा है?
2014 के बाद कैसे रहे हैं, भारत-चीन संबंध।
नरेंद्र मोदी 2014 में प्रधानमंत्री बने।
इसके बाद 2015 में नरेंद्र मोदी ने चीन का दौरा किया।
इसके बाद सीमा विवाद को लेकर 2017 में सिलिगुड़ी कॉरिडोर के पास डोकलाम में भारत और चीन के सैनिक दो महीने तक आमने-सामने डटे रहे।
हालांकि उसी साल चीन के शियामेन में ब्रिक्स के नौवें सम्मेलन में प्रधानमंत्री नरेंद्र मोदी और चीनी राष्ट्रपति शी जिनपिंग ने बेहद औपचारिक संक्षिप्त मुलाक़ात हुई थी।
इसके बाद ही चीन ने अमरनाथ तीर्थयात्रियों के लिए नाथूला दर्रा खोलने के संकेत दिए थे।
चीन ने डोकलाम विवाद के बाद इसे बंद कर दिया था।
वर्ष 2018 में शी जिनपिंग और नरेंद्र मोदी के बीच वुहान में आयोजित भारत चीन अनौपचारिक शिखर सम्मेलन में बातचीत हुई।
इसके एक साल बाद 2019 में प्रधानमंत्री तथा चीन के राष्ट्रपति बीच चेन्नई में दूसरा अनौपचारिक शिखर सम्मेलन आयोजित किया गया था।
वर्ष 2020 में भारत और चीन के बीच राजनयिक संबंधों की स्थापना की 70वीं वर्षगांठ मनाई जा रही थी।
लेकिन उसी साल भारत और चीन के बीच गंभीर स्थिति पैदा हो गई थी।
एक मई 2020 को दोनों देशों के सौनिकों के बीच पूर्वी लद्दाख के पैंगोंग त्सो झील के नॉर्थ बैंक में झड़प हुई थी।
इसमें दोनों ही तरफ़ के दर्जनों सैनिक घायल हो गए थे।
इसके बाद 15 जून को गलवान घाटी में एक बार फिर दोनों देशों के सैनिकों के बीच झड़प हुई।
इस झड़प को लेकर 16 जून को भारतीय सेना का बयान सामने आया।
इसमें कहा गया, "झड़प वाली जगह पर ड्यूटी पर तैनात गंभीर रूप से घायल होने वाले 17 सैनिकों की मौत हो गई।
इस संघर्ष में मरने वाले सैनिकों की संख्या बढ़कर 20 हो गई है।
"
भारत और चीन की सेना के बीच लद्दाख के गलवान में हुई हिंसक झड़प के बारे में एक रिपोर्ट में दावा किया गया है कि चीन ने उसमें अपने नुक़सान को कम बताया।
समाचार एजेंसियों पीटीआई और एएनआई के मुताबिक ऑस्ट्रेलिया के एक अख़बार 'द क्लैक्सन' ने अपनी एक खोजी रिपोर्ट में दावा किया है कि चीन की तरफ़ से चार सैनिकों की मौत का आंकड़ा बताया गया था लेकिन इससे 9 गुना ज़्यादा, कम-से-कम 38 पीएलए जवानों की मौत हुई थी।
दूसरी बार राष्ट्रपति पद पर बैठने की मंशा रखने वाले ट्रंप ने कहा है कि अगर वो 2024 में चुनाव जीते तो वो भी जवाबी तौर पर भारत पर टैक्स लगाएंगे।
अपने पहले कार्यकाल में ट्रंप ने भारत को 'टैरिफ़ किंग' कहा था और भारत पर अच्छा बर्ताव न करने का आरोप लगाते हुए अमेरिकी बाज़ार में उसे तरजीह देने वाले 'जनरलाइज़्ड सिस्टम ऑफ़ प्रिफ़्रेंसेज़' यानी जीएसपी से भी बाहर कर दिया था।
फॉक्स न्यूज़ बिज़नेस के वरिष्ठ पत्रकार लैरी कडलो को दिए इंटरव्यू में डोनाल्ड ट्रंप ने कथित ऊंची टैरिफ़ दरों को लेकर भारत पर कई वार किए।
ट्रंप पर आरोप लगाने वाली 'सेक्स गुरु' रूस की हिरासत में।
पोर्न स्टार मामला: मुश्किल में डोनाल्ड ट्रंप, क्या हो सकती है गिरफ़्तारी?
राष्ट्रपति रहते हुए 2020 में भारत दौरे पर आए थे
पूर्व अमेरिकी राष्ट्रपति ने कहा, "एक चीज़ जो मैं चाहता हूं वो ये कि बराबर टैक्स हो।
अगर भारत हम पर टैक्स लगाता है- भारत बहुत ज़्यादा टैरिफ़ लगाता है।
मेरा मतलब है, मैंने ये हार्ले डेविडसन (बाइक) के मामले में देखा है।
मैं ये कहता था कि आप भारत जैसी जगहों पर कैसे काम कर रहे हैं? उन्होंने कहा, अच्छा नहीं है सर।
मैं पूछा क्यों? उन्होंने कहा कि वहां (भारत में) 100 फ़ीसदी, 150 फ़ीसदी और 200 फ़ीसदी तक टैरिफ़ है।
"
लूना-25 क्रैश: रूस का चांद अभियान फेल, भारत ने कहा- चंद्रयान-3 उतरने के लिए तैयार।
डोनाल्ड ट्रंप के लिए कितनी बड़ी चुनौती हैं क़ानूनी दिक्कतें।
राहुल गांधी के अमेठी से चुनाव लड़ने को लेकर यूं शुरू हुई चर्चा।
रूस की नाकामी और भारत के चंद्रयान 3 की उम्मीदों पर विदेशी मीडिया में क्या छपा है?
"तो मैंने कहा कि वो अपनी भारतीय मोटरबाइक बेच सकते हैं।
वो उस बाइक को हमारे देश में बिना टैक्स और टैरिफ़ के बेच सकते हैं।
मैंने पूछा आप भारत में कोई बिज़नेस क्यों नहीं कर पाते? तो जवाब मिला क्योंकि वहां टैरिफ़ इतना ज़्यादा है कि कोई नहीं चाहता।
लेकिन वो चाहते हैं कि हम वहां (भारत) जाकर अपना प्लांट लगाएं और तब आप पर (अमेरिका) कोई टैरिफ़ नहीं लगेगा।
"
ट्रंप ने भारत के साथ ही ब्राज़ील को भी ऊंची टैरिफ़ दरों को लेकर निशाने पर लिया।
उन्होंने कहा, "अगर भारत हमसे 200 फ़ीसदी टैरिफ़ वसूलता है और हम उन पर कोई टैक्स नहीं लगाते, तो क्या हम उनपर 100 फ़ीसदी टैक्स लगा सकते हैं? क्या हम उनसे 50 फ़ीसदी टैक्स ले सकते हैं? अगर भारत हमसे कर ले रहा है तो हम उससे ये क्यों नहीं ले सकते? इसे आप बदला कह लीजिए, आपको जो मन हो वो कह लीजिए।
अगर वो हम पर टैरिफ़ लगा रहे हैं, हम उन पर टैक्स लगाएंगे।
"
ट्रंप का भारत दौरा: भारतीय मूल के वोट, व्यापार और रक्षा सौदे।
मोदी की तारीफ़ कर ट्रंप भारत को झटके क्यों देते हैं।
चीन को जी-20 में ‘वसुधैव कुटुम्बकम्’ के इस्तेमाल पर आपत्ति।
पिछले कार्यकाल में ट्रंप ने दिया था भारत को झटका।
उन चमकते सितारों की कहानी जिन्हें दुनिया अभी और देखना और सुनना चाहती थी।
डोनाल्ड ट्रंप ने अपने पहले कार्यकाल में भारत को विशेष व्यापार पार्टनर की श्रेणी से हटा दिया था।
ट्रंप का कहना था कि भारत ने अमेरिका को आश्वस्त नहीं किया कि वह अपना बाज़ार उसके लिए न्यायसंगत और उचित रूप से खोलेगा।
इसे जीएसपी यानी जर्नलाइज़्ड सिस्टम प्रिफ़रेंसेज़ कहा जाता है।
जीएसपी के तहत कोई विकासशील देश अगर अमेरिकी कांग्रेस द्वारा तय शर्तों को पूरा करता है तो वह वाहन कल-पुर्जों एवं कपड़ों से जुड़ी सामग्रियों सहित करीब दो हज़ार उत्पादों का अमेरिका को बिना किसी शुल्क के निर्यात कर सकता है।
ट्रंप का मानना उस समय भी ये मानते थे कि भारत इस व्यवस्था का फ़ायदा उठाता है लेकिन अमेरिका से भारत जाने वाले सामानों पर भारी शुल्क लगाता है।
पिछले राष्ट्रपति चुनाव से पहले भी ट्रंप ने ट्वीट किया था, "भारत लंबे समय से अमरीकी उत्पादों पर टैक्स लगा रहा है।
अब इसे बर्दाश्त नहीं किया जाएगा।
''
यहां तक कि 2019 में जी-20 की बैठक से ठीक पहले ट्रंप ने ट्वीट कर कहा था कि भारत 28 अमेरिकी उत्पादों से टैक्स वापस ले।
अमेरिका ने भारत से कारोबार में विशेष छूट वापस ली उसके बाद भारत ने अपने बाज़ार में 28 अमरीकी उत्पादों पर टैक्स लगाना शुरू किया।
ट्रंप का कहना था कि भारत को मिले विशेष दर्जे के कारण वो 5।
6 अरब डॉलर का सामान बिना टैक्स के अमेरिकी बाज़ार में बेच रहा था।
अमेरिका और चीन के बीच डोनाल्ड ट्रंप के राष्ट्रपति कार्यकाल के दौरान ही चीन और अमेरिका के बीच ट्रेड वॉर छिड़ी थी।
अमेरिका ने 2018 में चीन के करीब 200 अरब डॉलर से अधिक के उत्पादों पर 10 फ़ीसदी टैरिफ़ लगाने की घोषणा की थी।
इससे अमेरिका में चीन के लगभग आधे से ज़्यादा सामान प्रभावित हुए थे।
इसपर पलटवार करते हुए चीन ने भी 60 अरब डॉलर के अमेरिकी सामानों पर पाँच की बजाय 10 फ़ीसदी टैरिफ़ लगा दिया था।
उस समय डोनाल्ड ट्रंप ने यही तर्क दिया था कि चीन को तो अमेरिका से फ़ायदा होता है लेकिन अमेरिका का केवल नुक़सान ही होता है।
पिछले साल अमेरिका का राष्ट्रपति जो बाइडन ने भी चीन को लेकर डोनाल्ड ट्रंप की नीति को आगे बढ़ाया।
बाइडन प्रशासन ने ये कहा कि वो चीन के अरबों डॉलर के उत्पादों पर ट्रंप के कार्यकाल के दौरान लगाए गए टैरिफ़ को जारी रखेंगे।
अमेरिका के ट्रेड रिप्रेज़ेंटेटिव ऑफ़िस की ओर से ये कहा गया था कि बहुत सी कंपनियों और अन्य संबंधित पक्षों की ओर से निवेदन भेज कर 2018 और 2019 के दौरान चीन पर लगाए टैरिफ़ को जारी रखने के लिए कहा था।
अमरीका ने चीनी आयात पर लगाया 200 अरब डॉलर का शुल्क।
डोनाल्ड ट्रंप यौन दुर्व्यवहार के दोषी, 50 लाख डॉलर महिला को देने होंगे।
अमरीका और चीन के बीच ट्रेड वॉर की पांच बड़ी बातें।
डोनाल्ड ट्रंप पर अब तक चार बार आपराधिक अभियोग लगाया गया है और 2024 में उन्हें फिर से व्हाइट हाउस पहुंचने के लिए कई मामलों मे ट्रायल से होकर गुजरना पड़ेगा।
डोनाल्ड ट्रंप और 18 अन्य लोगों को राज्य में 2020 के चुनाव में उनकी हार को पलटने के कथित प्रयासों के लिए अभियोग में नामित किया गया है।
ट्रंप पर 2020 के राष्ट्रपति चुनाव के परिणाम को पलटने के प्रयासों की एक अलग संघीय जांच में आपराधिक आरोप भी लगाया गया है।
ट्रंप व्हाइट हाउस छोड़ने के बाद ज़रूरी फ़ाइलों के कथित दुरुपयोग को लेकर 40 आपराधिक आरोपों का सामना कर रहे हैं।
इन सबके अलावा ट्रंप को फ़र्स्ट डिग्री में बिजनेस रिकॉर्ड में हेराफेरी करने के 34 संगीन मामलों का सामना करना पड़ रहा है।
ये आरोप 2016 के चुनाव से पहले एडल्ट फ़िल्म स्टार स्टॉर्मी डेनियल्स को गुप्त भुगतान से जुड़े हैं।
हालांकि, ट्रंप ने खुद को इन सभी मामलों में निर्दोष बताया है।
रूस के राष्ट्रपति व्लादिमीर पुतिन ने पहले ही इस बैठक में शामिल होने में असमर्थता दिखा दी थी लेकिन चीन के राष्ट्रपति शी जिनपिंग इस बैठक में होंगे।
ये भी माना जा रहा है कि पीएम मोदी और जिनपिंग के बीच बैठक से इतर भी द्विपक्षीय वार्ता हो सकती है।
दक्षिण अफ़्रीका में 17 साल पुराने समूह ब्रिक्स की बैठक होगी और इसके केंद्र में होगा समूह का विस्तार।
चीन ये चाहता है कि ब्राज़ील, रूस, भारत, चीन और दक्षिण अफ़्रीका के इस संगठन में नए देश शामिल हों।
एक रिपोर्ट के अनुसार, क़रीब 40 देशों ने ब्रिक्स से जुड़ने की इच्छा ज़ाहिर की है।
इनमें ईरान, इंडोनेशिया, सऊदी अरब, संयुक्त राज्य अमीरात जैसे अहम देश भी शामिल हैं।
ऐसा माना जा रहा है कि चीन इस संगठन के विस्तार से पश्चिमी देशों के दबदबे को टक्कर देना चाहता है।
चीन की इस पुरज़ोर कोशिश में उसे रूस का साथ मिला हुआ है।
आरपीएफ जवान चेतन ने बुर्के वाली महिला पर बंदूक तान क्यों छोड़ दिया था?- प्रेस रिव्यू
यासीन मलिक की पत्नी को पाकिस्तान ने प्रधानमंत्री का सलाहकार क्यों बनाया?
रूस की नाकामी और भारत के चंद्रयान 3 की उम्मीदों पर विदेशी मीडिया में क्या छपा है?
इस गुट में भारत भी शामिल है लेकिन भारत की नीति सभी गुटों के साथ या फिर किसी गुट में नहीं शामिल रहने की रही है।
बैठक से ठीक पहले मेज़बान देश दक्षिण अफ़्रीका के राष्ट्रपति सिरिल रामाफोसा ने जो कहा है, वह भारत के लाइन से मेल खाता है।
दक्षिण अफ़्रीका के राष्ट्रपति की यह टिप्पणी चीन की उस कोशिश के लिए झटका हो सकता है, जिसके तहत वह ब्रिक्स को पश्चिम विरोधी या जी-7 के समानांतर खड़ा करने की बात कर रहा है।
दक्षिण अफ़्रीका के राष्ट्रपति ने ब्रिक्स समिट से पहले कहा है कि उनका देश किसी गुट में शामिल नहीं होना चाहता है और गुटनिरपेक्षता की नीति के साथ है।
यह भारत की विदेश नीति की लाइन रही है और दक्षिण अफ़्रीका के राष्ट्रपति ने इसी नीति के साथ अपनी प्रतिबद्धता जताई है।
इस लेख में Twitter से मिली सामग्री शामिल है।
कुछ भी लोड होने से पहले हम आपकी इजाज़त मांगते हैं क्योंकि उनमें कुकीज़ और दूसरी तकनीकों का इस्तेमाल किया गया हो सकता है।
आप स्वीकार करने से पहले Twitter cookie policy और को पढ़ना चाहेंगे।
इस सामग्री को देखने के लिए 'अनुमति देंऔर जारी रखें' को चुनें।
उन चमकते सितारों की कहानी जिन्हें दुनिया अभी और देखना और सुनना चाहती थी।
दक्षिण अफ़्रीकी राष्ट्रपति ने रामाफोसा ने कहा है, "हमारा देश गुट-निरपेक्षता की नीति को लेकर प्रतिबद्ध है।
हमने ख़ुद को किसी भी वैश्विक शक्ति या कुछ देशों के प्रभावशाली गुटों का हिस्सा बनाने वाले दबाव में आने से बचाया है।
शीतयुद्ध के वक़्त बहुत से अफ़्रीकी देशों की स्थिरता और संप्रभुता कमज़ोर हुई क्योंकि इन्होंने ख़ुद को किसी एक बड़ी शक्ति के साथ जोड़ा।
''
राष्ट्रपति रामाफोसा ने कहा, "इस अनुभव ने हमें ये सिखाया कि कोई देश हम पर हावी हो, इसकी बजाय हम रणनीतिक ज़रूरतों के हिसाब से साझेदारी करें।
हमारे कुछ आलोचक चाहते हैं कि हम उनके राजनीति और वैचारिक पसंदों का खुला समर्थन करें लेकिन हम इन वैश्विक शक्तियों के बीच प्रतियोगिता में नहीं फंसेंगे।
हमारा देश वैश्विक शांति और विकास के लिए सारे देशों के साथ मिलकर काम करना चाहता है।
दक्षिण अफ़्रीका 120 देशों के फ़ोरम नॉन अलाइंड मूवमेंट (नाम) का हिस्सा है।
ये देश औपचारिक तौर पर किसी महाशक्ति या गुट का हिस्सा नहीं हैं।
''
रामाफोसा ने हालांकि ये भी स्पष्ट किया कि उनका किसी एक गुट में शामिल न होने के फ़ैसले का ये मतलब नहीं है कि वो सिद्धांतों और राष्ट्रीय हितों से जुड़े मामलों पर तटस्थ रहेंगे।
उन्होंने कहा, ''दुनिया भर में उत्पीड़ित और हाशिये पर मौजूद लोगों के संघर्षों में समर्थन देना उनका मक़सद है।
उन्होंने कहा कि इसलिए दक्षिण अफ़्रीका फ़लस्तीन और पश्चिमी सहारा में संघर्ष कर रहे लोगों को अपना समर्थन जारी रखेगा।
''
भारत वाली लाइन क्या है?
भारत की विदेश नीति की बुनियाद पहले प्रधानमंत्री जवाहरलाल नेहरू ने गुटनिरपेक्षता में रखी थी।
यानी भारत किसी भी गुट में शामिल नहीं होगा।
भारत के विदेश मंत्री अब इसी नॉन अलाइनमेंट यानी गुटनिरपेक्षता को को मल्टीअलाइनमेंट यानी बहुध्रुवीय कह रहे हैं।
यानी भारत किसी एक गुट के साथ नहीं रहेगा बल्कि अपने हितों के हिसाब से सभी गुटों के साथ रहेगा।
यूक्रेन पर रूस के हमले के बाद भारत की विदेश नीति के लिए परीक्षा की घड़ी थी।
लेकिन भारत ने मुश्किल वक़्त में नेहरू की गुटनिरपेक्षता की नीति में ही समाधान देखा।
भारत के पहले प्रधानमंत्री जवाहरलाल नेहरू ने विदेश नीति की बुनियाद गुटनिरपेक्षता में रखी थी।
उसके बाद की जितनी सरकारें आईं सबने इस नीति का पालन अपने-अपने हिसाब से किया है।
हंगरी में सोवियत यूनियन के हस्तक्षेप के एक साल बाद 1957 में भारत के तत्कालीन प्रधानमंत्री जवाहरलाल नेहरू ने संसद में बताया था कि भारत ने क्यों इस मामले में यूएसएसआर की निंदा नहीं की।
नेहरू ने कहा था, ''दुनिया में साल दर साल और दिन ब दिन कई चीज़ें घटित होती रहती हैं, जिन्हें हम व्यापक रूप से नापसंद करते हैं।
लेकिन हमने इनकी निंदा नहीं की है क्योंकि जब कोई समस्या का समाधान खोज रहा होता है तो उसमें निंदा से कोई मदद नहीं मिलती है।
''
शीत युद्ध में भारत न सोवियत संघ के साथ था और न ही अमेरिकी खेमे में।
संकट की स्थिति में दुनिया के कई देशों को यह नीति अब रास आ रही है।
दक्षिण अफ्रीका से पहले सऊदी अरब ने ऐसा ही बयान दिया था।
बैठक से पहले सदस्य देशों के ब्रिक्स के विस्तार पर अलग-अलग रुख़ को देखते हुए ये कहा जा रहा है कि सम्मेलन के दौरान इस बात पर तनातनी बढ़ सकती है कि क्या ब्रिक्स को विकासशील देशों के आर्थिक हितों के लिए एक गुटनिरपेक्ष क्लब के तौर पर ही काम करना चाहिए या इसे एक ऐसी राजनीतिक ताक़त के तौर पर उभरना चाहिए जो पश्चिम को खुले तौर पर चुनौती देती हो।
भारत इस सम्मेलन के ज़रिए अपनी विदेश नीति को देना चाहता है और धारा।
G7 समूह क्या है और यह क्या करता है?
25 अगस्त 2019
'जी-7 नहीं, दुनिया की नज़रें मोदी-जिनपिंग पर'
10 जून 2018
ब्रिक्स क्या है?
ब्रिक्स दुनिया की पाँच सबसे तेज़ी से उभरती अर्थव्यवस्थाओं का एक समूह है।
ब्रिक्स अंग्रेज़ी के अक्षर 'B R I C S' से बना वो शब्द है, जिसमें हर अक्षर एक देश का प्रतिनिधित्व करता है।
ये देश हैं ब्राज़ील, रूस, भारत, चीन और दक्षिण अफ़्रीका।
ये वो देश हैं जिनके बारे में कुछ जानकारों का मानना है कि साल 2050 तक वे विनिर्माण उद्योग, सेवाओं और कच्चे माल के प्रमुख सप्लायर यानी आपूर्तिकर्ता हो जाएंगे।
उनका मानना है कि चीन और भारत विनिर्माण उद्योग और सेवाओं के मामले में पूरी दुनिया के प्रमुख सप्लायर हो जाएंगे जबकि रूस और ब्राज़ील कच्चे माल के सबसे बड़े आपूर्तिकर्ता हो जाएंगे।
ब्रिक्स देशों की जनसंख्या दुनिया की आबादी का लगभग 40% है और इसका वैश्विक सकल घरेलू उत्पाद में हिस्सा लगभग 30% है।
ब्रिक्स देश आर्थिक मुद्दों पर एक साथ काम करना चाहते हैं लेकिन इनमें से कुछ के बीच भारी राजनीतिक विवाद भी है।
इन विवादों में भारत और चीन के बीच सीमा विवाद सबसे अहम है।
इस साल दक्षिण अफ़्रीका ब्रिक्स का अध्यक्ष है और वहां इस संगठन का 15वां शिखर सम्मेलन आयोजित हो रहा है।
इस संगठन का सदस्य बनने के लिए कोई औपचारिक तरीक़ा नहीं है।
सदस्य देश आपसी सहमति से ये फ़ैसला लेते हैं।
ब्रिक्स का मुख्यालय चीन के शंघाई में है।
ब्रिक्स के सम्मेलन हर साल आयोजित होते हैं और इसमें सभी पांच सदस्य देशों के राष्ट्राध्यक्ष शामिल होते हैं।
2020 तक नए सदस्यों को इस समूह से जोड़ने के प्रस्ताव पर विशेष ध्यान नहीं दिया जाता था लेकिन इसके बाद इस समूह को विस्तार देने पर चर्चा शुरू हुई।
फिलहाल अल्जीरिया, अर्जेंटीना, बहरीन, मिस्र, इंडोनेशिया, ईरान, सऊदी अरब और संयुक्त अरब अमीरात ने इस समूह से जुड़ने के लिए अपने आवेदन दिए हैं।
वहीं अफ़ग़ानिस्तान, बांग्लादेश, बेलारूस, कज़ाख़स्तान, मेक्सिको, निकारागुआ, नाइजीरिया, पाकिस्तान, सेनेगल, सूडान, सीरिया, थाइलैंड, ट्यूनीशिया, तुर्की, उरुग्वे, वेनेजुएला और ज़िम्बाब्वे ने भी इसकी सदस्यता में अपनी रुचि दिखाई है।
टाइम्स ऑफ़ इंडिया के लिए एक ब्लॉग में विदेशी मामलों के जानकार ज़ोरावर दौलत सिंह ने लिखा है कि दर्जनों देशों का ब्रिक्स गुट से जुड़ने में रुचि दिखाना इस बात का सबूत है कि अभी तक पश्चिमी देश जिस अर्थव्यवस्था के मॉडल को चला रहे हैं वो अब पसंद नहीं किया जा रहा है।
उन्होंने लिखा है, "पूरे विश्व में ऐसे संगठनों की मांग स्पष्ट तौर पर है जो किसी एक प्रमुख शक्ति या बड़े गुट के ग़ुलाम न हों।
"

ज़ोरावर दौलत सिंह ब्रिक्स में बढ़ती रुचि के पीछे तीन वजह गिनाते हैं।
उनके अनुसार, "दुनिया की अधिकांश अर्थव्यवस्थाएं वैश्वीकरण को बढ़ावा देना चाहती हैं, लेकिन इस प्रक्रिया के लिए वो अपने राजनीतिक प्रणाली, संस्कृति, घरेलू नीतियों, विदेशी नीति से समझौता नहीं करना चाहते।
ब्रिक्स ऐसे समावेशी वैश्वीकरण मॉडल को वैध बनाता है।
ब्रिक्स संप्रभुता और अंतरराष्ट्रीय संबंधों में आज़ादी को बल देने की कोशिश करता है।
"

"आर्थिक मोर्चे पर ब्रिक्स की दूसरी सबसे बड़ी उपलब्धि साल 2014 में नेशनल डिवेलेपमेंट बैंक की स्थापना है।
इसके स्थापना के बाद से एनडीबी ने अब तक 34 अरब डॉलर की क़रीब 100 परियोजनाओं में पैसे लगाए हैं।
इनमें से अधिकांश परियोजनाएं पानी, परिवहन, स्वच्छ ऊर्जा, डिजिटल क्षेत्र से जुड़ी हैं।
ऐसे में बैंक की सदस्यता और उसके पूंजी आधार का विस्तार समय के साथ ब्रिक्स की वित्तीय मामलों में भूमिका को बड़ा बनाएगा।
"

ज़ोरावर दौलत सिंह ब्रिक्स की तीसरी सबसे बड़ी उपलब्धि के तौर पर इसके सदस्य देशों की ओर से किसी एक मुद्रा में व्यापार के ख़िलाफ़ खुलकर बोलने को भी बताते हैं।
यूक्रेन युद्ध और उसके बाद पश्चिमी देशों की प्रतिक्रिया को देखते हुए अब कई देशों का मानना है कि इससे केवल एक मुद्रा में वित्तीय लेनदेन के लिए प्रतिकूल माहौल बना।
वहीं आर्थिक आत्मनिर्भरता ब्रिक्स देशों का साझा रणनीतिक मक़सद है।
ब्रिक्स क्या है, जिसमें शामिल होना चाहते हैं कई देश
ब्रिक्स के विस्तार में चीन को सबसे मुख्य देश के तौर पर देखा जा रहा है।
दरअसल, चीन चाहता है कि ब्रिक्स को पश्चिमी प्रभुत्व को टक्कर देने वाले गुट के तौर पर देखा जाए।
इन प्रयासों में चीन को रूस का समर्थन भी मिला है, जो फ़िलहाल यूक्रेन युद्ध की वजह से कूटनीतिक मोर्चे पर ख़ुद को अलग-थलग महसूस कर रहा है।
फ़ाइनेंशियल टाइम्स ने एक रिपोर्ट में बताया है कि चीन ब्रिक्स को दुनिया की सात सबसे बड़ी विकसित अर्थव्यवस्थाओं के समूह जी-7 के प्रतिद्वंद्वी के तौर पर खड़ा करना चाहता है।
ख़बर के अनुसार, दक्षिण अफ्रीका के राष्ट्रपति सिरिल रामाफोसा ने 60 से अधिक देशों के नेताओं को जोहानिसबर्ग में हो रहे शिखर सम्मेलन का न्योता दिया है।
एक चीनी अधिकारी ने नाम न छापने की शर्त पर फ़ाइनेंशियल टाइम्स को बताया, "अगर हम ब्रिक्स में इतने देश शामिल करें, जिनकी कुल जीडीपी जी-7 देशों जितनी हो, तो इससे दुनिया में ब्रिक्स की सामूहिक आवाज़ और मज़बूत होगी।
"

दक्षिण अफ़्रीका की विदेश मंत्री नलेदी पेंडोर ने इसी महीने कहा था कि ब्रिक्स के संभावित विस्तार को पश्चिम विरोधी क़दम के तौर पर देखना 'बहुत ग़लत' है।
साल 2010 में दक्षिण अफ़्रीका इस संगठन में शामिल होने वाला आख़िरी देश था।
अब अर्जेंटीना, सऊदी अरब और इंडोनेशिया ब्रिक्स संगठन में शामिल होने के लिए इच्छुक हैं।
कथित युद्ध अपराधों के आरोपों को लेकर अंतरराष्ट्रीय वॉरंट जारी होने की वजह रूस के राष्ट्रपति व्लादिमीर पुतिन इस बैठक में वीडियो कॉन्फ्रेंसिंग के ज़रिए हिस्सा लेंगे।
वहीं, चीन के राष्ट्रपति खुद इस बैठक के लिए सोमवार को दक्षिण अफ़्रीका पहुँचेंगे।
भारत को इस बात का डर?
ऐसा कहा जा रहा है कि भारत ब्रिक्स के सदस्य देशों की संख्या बढ़ाने के ख़िलाफ़ है।
इसके पीछे ये वजह बताई जा रही है कि भारत ये नहीं चाहता कि ब्रिक्स चीन केंद्रित गुट में बदल जाए और इसकी पहचान एक अमेरिका विरोधी संगठन के तौर पर हो।
हालांकि, विदेश मंत्रालय के प्रवक्ता अरिंदम बागची ने इस तरह की सभी ख़बरों को निराधार बताते हुए खारिज किया।
उन्होंने कहा, "हमने इस कुछ निराधार कयासबाज़ी देखी हैं कि भारत को विस्तार (ब्रिक्स के) से दिक़्क़त है।
ये सच नहीं है।
"

"हमने विस्तार पर भारत की स्थिति को लेकर बात की है और हमने पहले भी अपना रुख स्पष्ट किया है।
जैसा कि बीते साल सदस्य देशों के नेताओं ने कहा था, ब्रिक्स सदस्य पूरी तरह से परामर्श करने और सर्वसम्मित से ब्रिक्स विस्तार की प्रक्रिया के लिए मार्गदर्शन सिद्धांतों, मानकों, मानदंडों पर आंतरिक रूप से चर्चा कर रहे हैं।
"

बागची ने कहा, "हमारा मानना है कि विस्तार इस संगठन के विकास और मज़बूती देने में ही काम आएगा।
"

राजस्थान विधानसभा चुनावों को लेकर बीजेपी ने हाल ही में दो समितियां गठित की हैं।
इन दोनों समितियों में पूर्व मुख्यमंत्री वसुंधरा राजे का नाम नहीं होने से उनके समर्थकों में नाराज़गी है।
बीजेपी में चुनाव समितियों का बड़ा महत्व माना जाता है।
इसलिए दोनों समितियों में वसुंधरा राजे का नाम नहीं होने से फिर एक बार बीजेपी में उनकी अहमियत को लेकर चर्चा शुरू हो गई है।
हालांकि, बीजेपी का कहना है कि वसुंधरा राजे बीजेपी की बड़ी नेता हैं।
वे चुनावों में प्रचार-प्रसार करेंगी।
इस पूरे मामले में अब तक वसुंधरा राजे की कोई प्रतिक्रिया नहीं आई है।
छोड़कर ये भी पढ़ें आगे बढ़ें
ये भी पढ़ें
Taliban
तालिबान से दुनिया के नेताओं को क्या बातचीत शुरू करनी चाहिए?
पीएम मोदी
चीन और रूस की बढ़ती गोलबंदी के सामने भारत के पास क्या है रास्ता?- प्रेस रिव्यू
श्यामा प्रसाद मुखर्जी की प्रतिमा 
श्यामा प्रसाद मुखर्जी के कारण ही क्या पाकिस्तान में शामिल होने से बचा बंगाल?
चीन 
ब्रिक्स समिट के लिए रवाना हुए पीएम मोदी, क्या शी जिनपिंग से होगी मुलाक़ात?
समाप्त
दूसरी तरफ़ कांग्रेस ने राजस्थान में नाराज़ चल रहे सचिन पायलट को कांग्रेस वर्किंग कमिटी में शामिल कर लिया है।
रविवार को कांग्रेस वर्किंग कमिटी की जो लिस्ट आई उसमें सचिन पायलट का भी नाम है।
जहाँ कांग्रेस सचिन पायलट को साथ लेकर चलने की कोशिश कर रही है, वहीं बीजेपी में वसुंधरा राज्य निर्णायक भूमिका में नहीं दिख रही हैं।
बीजेपी पहली बार राजस्थान में कैंपेनिंग कमिटी की घोषणा भी करने वाली है।
चुनावों में बीजेपी की कैंपेनिंग कमिटी को बेहद महत्वपूर्ण माना जाता है।
ऐसे में वसुंधरा राजे की भूमिका को लेकर सबकी निगाहें अब कैंपेनिंग कमिटी की घोषणा पर टिकी हुई हैं।
17 अगस्त के दिन जयपुर में बीजपी ने कोर कमिटी की बैठक बुलाई थी।
लेकिन, इस बैठक में पूर्व मुख्यमंत्री वसुंधरा राजे शामिल नहीं हुईं।
इस बैठक से पहले बीजेपी ने आगामी राजस्थान विधानसभा चुनाव के दो समितियों की घोषणा की।
प्रदेश चुनाव प्रबंधन समिति और प्रदेश संकल्प पत्र समिति।
इन दोनों ही समितियों से पूर्व मुख्यमंत्री वसुंधरा राजे का नाम नहीं है।
अशोक गहलोत ने ऐसा क्यों कहा कि उनकी सरकार वसुंधरा ने बचाई
9 मई 2023
वसुंधरा राजे क्या अमित शाह के दौरे से पहले बीजेपी नेतृत्व पर दबाव बना रही हैं?

उन चमकते सितारों की कहानी जिन्हें दुनिया अभी और देखना और सुनना चाहती थी।
दिनभर: पूरा दिन,पूरी ख़बर
समाप्त
इन समितियों की घोषणा पर राजनीति विश्लेषक, मिलाप चंद डांडी बीबीसी से कहते हैं, “राजनीतिक घोषणाओं के सभी अपने-अपने मतलब निकाल लेते हैं।
लेकिन, अभी से कैसे मान लिया जाए कि जिन तीन-चार नेताओं को दोनों कमिटियों में शामिल नहीं किया गया है, उन्हें कोई महत्व नहीं दिया जाएगा।
या इन्हें साइड लाइन कर दिया गया है।
”

“ऐसा तो हो नहीं सकता है कि इनको साइडलाइन कर दिया जाए।
”

वरिष्ठ पत्रकार आनंद चौधरी मानते हैं कि आगामी कमिटियों में भी वसुंधरा राजे को कमान मिलती नज़र नहीं आ रही है।
वह कहते हैं, “कई और कमिटियां बनेंगी तो संभव है कि उसमें इन नामों को शामिल किया जाएगा।
लेकिन, लगता नहीं कि चुनाव प्रचार अभियान कमिटी की कमान वसुंधरा राजे को मिल पाएगी।
क्योंकि इस कमिटी में देशभर के नाम होते हैं।
”

अशोक गहलोत सरकार में कैबिनेट मंत्री प्रताप सिंह खाचरियावास बीबीसी से कहते हैं, “कौन कहता है कि बीजेपी वसुंधरा राजे को चेहरा बना देगी तो कांग्रेस को नुकसान होगा।
पिछले चुनाव में बीजेपी को बुरी तरह हराया है।
”

“इस बार भी वसुंधरा राजे को चेहरा बनेंगी तो भी बीजेपी हारेगी।
इससे कोई फ़र्क़ नहीं पड़ता है कि बीजेपी किसे चेहरा बनाती है।
”

बीजेपी के पूर्व प्रदेश अध्यक्ष और उपनेता प्रतिपक्ष डॉ सतीष पूनियां का कहना है, “इन समितियों में नए लोगों और ऑफिस वर्किंग करने वाले लोगों को रखा जाता है, जिनका राजनीतिक रूप से ज़्यादा कोई रोल नहीं होता है।
जहाँ इनको पेपर वर्किंग, प्लानिंग समेत बैकअप के लिए यह होती है।
इसमें अगर हम लोग शामिल हो जाएं तो अन्य काम कौन करेगा।
”

वह कहते हैं, “वसुंधरा राजे का क़द बहुत बड़ा है तो वह इन समितियों में थोड़े ही आएंगी।
अभी कैंडिडेट्स के सिलेक्शन के लिए कमिटी बनेगी।
यह जो कमिटियां बनी हैं, यह इतनी महत्वपूर्ण कमिटी भी नहीं हैं कि जिनको कहा जाए कि इन नेताओं को क्यों नहीं लिया है।
”

समितियों की घोषणा के बाद बीजेपी के प्रदेश प्रभारी अरुण सिंह ने जयपुर में कहा कि, “वसुंधरा हमारी सम्मानित लीडर हैं, राष्ट्रीय उपाध्यक्ष हैं और वह प्रचार-प्रसार करेंगी।
”

सचिन पायलट को 'महत्वाकांक्षा की उड़ान' कहाँ लेकर जाएगी

बीजेपी के राष्ट्रीय अध्यक्ष जेपी नड्डा और वसुंधरा राजे

दो समितियों में कौन-कौन
बीजेपी ने प्रदेश संकल्प पत्र समिति का संयोजक बीकानेर से सांसद और केंद्रीय मंत्री अर्जुनराम मेघवाल को सौंपी है।
राजस्थान में अर्जुनराम मेघवाल बीजेपी के बड़े दलित चेहरा हैं।
राजनीति में आने से पहले वे भारतीय प्रशासनिक सेवा के अधिकारी रहे हैं।
संकल्प पत्र समिति में राज्यसभा सांसद घनश्याम तिवाड़ी और राज्यसभा सांसद डॉ किरोड़ी लाल मीणा हैं।
ये दोनों ही नेता एक समय पर वसुंधरा राजे के धुर विरोध रहे हैं।
संकल्प पत्र समिति में छह सह संयोजक और 17 सदस्य समेत कुल 25 नेता शामिल हैं।
प्रदेश चुनाव प्रबंधन समिति का संयोजक नारायण पंचारिया को बनाया गया है।
पंचारिया बीजेपी से पूर्व प्रदेश उपाध्यक्ष और सांसद रहे हैं।
वे केंद्रीय नेतृत्व के क़रीबी माने जाते हैं।
बीजेपी के राष्ट्रीय प्रवक्ता और जयपुर ग्रामीण सांसद राज्यवर्धन सिंह राठौर समेत छह सह संयोजक और 14 सदस्यों समेत 21 नेताओं को समिति में शामिल किया गया है।
कांग्रेस क्या राजस्थान में अपने पैर पर ही मार रही है कुल्हाड़ी?
28 सितंबर 2022
राजस्थान में 'लाल डायरी' पर बवाल, अशोक गहलोत सरकार पर उठे सवाल
26 जुलाई 2023
वसुंधरा राजे
वसुंधरा राजे के चेहरे पर 2018 में राजस्थान विधानसभा चुवाव में बीजेपी सत्ता से बाहर हो गई थी।
इसके बाद से ही दिल्ली के बीच उनके मतभेद देखने को मिले हैं।
चर्चाएं रहीं कि बीजेपी का केंद्रीय नेतृत्व वसुंधरा राजे को महत्व नहीं दे रहा है।
इस बार इसलिए भी सवाल उठाए जा रहे हैं क्योंकि पिछले विधानसभा चुनाव में वसुंधरा राजे का चुनावों के लिए बनाई गईं सभी समितियों में नाम था।
तब चुनाव प्रबंधन समिति में भी वसुंधरा राजे शामिल रहीं थीं लेकिन इस बार उनका नाम नहीं है।
आनंद चौधरी भी मानते हैं कि वसुंधरा राजे का महत्व बीजेपी में कम हो रहा है।
वह कहते हैं, “वसुंधरा राजे का पिछले चुनावों में जो क़द था, वो इस बार नहीं रहा है।
इसका अब कारण दिल्ली से राज्यों का चुनाव संचालन हो सकता है।
"

"चुनाव में प्रत्याशियों के चयन से लेकर चुनावी रणनीति तक सभी फ़ैसलों पर दिल्ली की पकड़ मज़बूत हो गई है।
इसके बाद से ऐसा देखा नहीं गया कि वसुंधरा राजे को कोई बड़ी ज़िम्मेदारी सौंपी गई हो।
”

उन्होंने यह भी कहा, “वसुंधरा राजे ज़रूर यह प्रयास कर रहीं थीं कि उनका नाम घोषित हो जाए।
वसुंधरा समर्थक चाहते हैं कि उनको राजस्थान सीएम का चेहरा बनाया जाए।
"

"जहां पार्टी के केंद्रीय नेता पूरी कमान अपने हाथों रखते हैं, वहाँ एसा नहीं देखा जाता है।
अरूण सिंह लगातार आ रहे हैं, अध्यक्ष जेपी नड्डा कई बार आए हैं, अमित शाह और ख़ुद प्रधानमंत्री नरेंद्र मोदी कई दौरे कर चुके हैं।
”

बीजेपी में सबसे महत्वपूर्ण कैंपेन कमिटी मानी जाती है।
इस कमिटी का चेहरा चुनावों का चेहरा माना जाता है और इसलिए सब की निगाहें कैंपेन कमिटी पर टिकी हैं।
राजस्थान में पहली बार कैंपेन कमिटी की घोषणा होने जा रही है।
माना जा रहा है कि कैंपेन कमिटी में वसुंधरा राजे को शामिल किया जा सकता है।
अगर नहीं किया जाएगा तो बीजेपी आलाकमान का यह सीधा संदेश होगा कि वसुंधरा राजे को दरकिनार करके चुनावों में जा रहे हैं।
पहली बार साल 2014 में लोकसभा चुनाव के दौरान कैंपेनिंग कमिटी बनाई गई थी, जिसका अध्यक्ष नरेंद्र मोदी को बनाया गया था।
इसलिए माना जाता है कि कैंपेनिंग कमिटी का चेहरा ही आगामी चुनाव का चेहरा होगा।
राजनीतिक पत्रकार हेमंत कुमार बीबीसी से बातचीत में कहते हैं, “वसुंधरा राजे और उनके खेमे की ओर से इसको लेकर कोई प्रतिक्रिया नहीं है।
लेकिन, अंदरखाने यह चर्चाएं हैं कि अगर वसुंधरा राजे को कैंपेनिंग कमिटी में महत्वपूर्ण भूमिका नहीं दी जाती है तो आगामी दिनों में अपनी रणनीति का एलान करेंगी।
”

आनंद चौधरी कहते हैं, “इस कमिटी में कहा जा रहा है कि वसुंधरा राजे को नज़रअंदाज़ किया जा रहा है, लेकिन इन कमिटी में वसुंधरा राजे के अलावा भी जिन्हें राजस्थान से बड़े नेता मानते हैं, वह इस कमिटी में नहीं है।
अभी कई और कमेटियों की घोषणा बाक़ी है, नज़रअंदाज़ की बात कहना जल्दबाज़ी है।
”

डॉ सतीष पूनियां कहते हैं, “कॉन्सिट्यूशनल तो इलेक्शन कमिटी (चुनाव समिति) होती है, जिसका चेयरमैन प्रदेश अध्यक्ष होता है, उसमें सारे सीनियर लीडर होते हैं।
टिकटों का पैनल समिति से ही बनाकर भेजा जाता है, तय तो पार्लियामेंट्री बोर्ड करता है।
”

डॉ।
सतीष पूनियां दावा करते हैं, वसुंधरा राजे समेत सभी सीनियर लीडर कैंपेनिंग कमिटी में शामिल होंगे।
वे कहते हैं, “हमारे यहाँ पहली बार चुनाव अभियान समिति बनाई जा रही है।
पहले मध्य प्रदेश में बनाई गई थी।
”

“इलेक्शन कमिटी की तर्ज़ पर ही है।
इसमें सीनियर लीडर होते हैं, इस समिति में वसुंधरा राजे, राजेंद्र राठौड़, गजेंद्र सिंह शेखावत, हम सभी रहेंगे उसमें।
”

राजस्थान: करौली में दलित युवती की हत्या के मामले में पुलिस के दावे और अनसुलझे सवाल- ग्राउंड रिपोर्ट

राजस्थान विभानसभा चुनाव से पहले बीजेपी प्रदेश स्तर पर एक बड़ी यात्रा निकालती रही है।
पूर्व बीजेपी प्रदेश अध्यक्ष और उपनेता प्रतिपक्ष डॉ सतीष पूनियां कहते हैं कि पहले एक यात्रा होती थी, लेकिन इस बार चार होंगी।
उत्तर, दक्षिण, पूर्व और पश्चिम से निकाली जाएंगी।
टीवी पत्रकार हेमंत कुमार कहते हैं, “बीजेपी राजस्थान में परिवर्तन यात्रा निकाल रही है, तो माना जा रहा है कि बीजपी परिवर्तन यात्रा में वसुंधरा राजे को महत्वपूर्ण ज़िम्मेदारी दे सकती है।
हालांकि, इस बार परिवर्तन यात्रा एक चेहरे पर नहीं बल्कि चार दिशाओं से चार चेहरों पर टिकी होगी।
”

वे कहते हैं, “ऐसे में यह भी क़यास लगाए जा रहे हैं कि इस बार यह यात्रा सिर्फ़ वसुंधरा राजे को साइडलाइन करने के लिए किया गया है।
”

राजनीतिक विश्लेषक मिलाप चंद डांडी कहते हैं, “राजस्थान में प्रधानमंत्री नरेंद्र मोदी के ही चेहरे पर ही चुनाव लड़ा जाएगा।
मुझे नहीं लगता कि वसुंधरा राजे का चेहरा सामने किया जाएगा।
क्योंकि उन पर गहलोत से मिले होने के आरोप हैं।
"

"अभी तक तो एसा लग रहा है कि आगामी विधानसभा चुनाव मोदी बनाम गहलोत होगा।
”

कांग्रेस प्रवक्ता और प्रदेश संगठन महासचिव आरसी चौधरी कहते हैं, “बीजेपी के पास न मुद्दे हैं और न काम है।
राजस्थान बीजेपी में अंदरूनी पॉलिटिक्स है, वहां अंदरूनी लड़ाई है।
”
पाकिस्तान के राष्ट्रपति डॉ आरिफ़ अल्वी ने एक बयान जारी कर कहा है कि उन्होंने आधिकारिक गोपनीयता अधिनियम (ऑफ़िशियल सीक्रेट्स एक्ट) और आर्मी एक्ट (संशोधन) पर दस्तख़त नहीं किए हैं।
देश के कार्यवाहक क़ानून मंत्री ने कहा है कि ये दोनों बिल अब क़ानून की शक्ल ले चुके हैं और इन्हें अधिसूचित भी कर दिया गया है।
सोशल मीडिया एक्स (ट्विटर) पर जारी इस बयान में आरिफ़ अल्वी ने कहा है, "मैं अल्लाह को गवाह मानकर कहता हूं कि मैंने ऑफ़िशियल सीक्रेट्स (संशोधन) बिल 2023 और पाकिस्तान आर्मी (संशोधन) 2023 बिल पर दस्तख़्त नहीं किए क्योंकि मैं इन क़ानूनों से सहमत नहीं था।
"

"मैंने अपने स्टाफ़ से कहा कि वह बिना दस्तख़त वाले बिलों को निर्धारित समय सीमा के अंदर वापस कर दें ताकि उन्हें निष्प्रभावी बनाया जा सके।
"

अल्वी की ओर से राष्ट्रपति कार्यालय के स्टाफ़ पर आदेश की अवहेलना के आरोप के बारे में क़ानून मंत्रालय का कहना है कि स्टाफ़ की साख को नुक़सान पहुंचाए बिना उन्हें बिलों पर "जानबूझकर की गई देरी की ज़िम्मेदारी ख़ुद क़बूल करनी चाहिए।
"

छोड़कर ये भी पढ़ें आगे बढ़ें
ये भी पढ़ें
चीन-मोदी
चीन ने पीएम मोदी को लेकर अचानक इतना बड़ा दावा क्यों किया
प्रधानमंत्री नरेंद्र मोदी
डिजिटल पर्सनल डेटा प्रोटेक्शन बिल में क्या है और विपक्ष को इससे आपत्ति क्यों है
मुक्ता दाभोलकर
नरेंद्र दाभोलकर हत्या के 10 साल, किस हाल में है उनका आंदोलन और परिवार
द गांबिया के लैैमिन के मां-बाप
कफ़ सिरप: 'जब मैं देखता हूँ कि कोई दवा भारत में बनी है, तो उसे छूता भी नहीं'
समाप्त
क़ानून मंत्रालय ने क्या कहा?
राष्ट्रपति अल्वी ने अपने बयान में कहा है, "मैंने उनसे कई बार इस बात की पुष्टि कराई कि बिल वापस जा चुके हैं और मुझे विश्वास दिलाया गया कि वह वापस जा चुके हैं।
लेकिन मुझे आज पता चला कि मेरा स्टाफ़ मेरी इच्छा और आदेश के ख़िलाफ़ गया।
अल्लाह सब जानता है, वह इंशाल्लाह माफ़ कर देगा लेकिन मैं उन लोगों से माफ़ी मांगता हूं जो इससे प्रभावित होंगे।
"

पाकिस्तान के क़ानून मंत्रालय ने राष्ट्रपति के ट्वीट पर एक प्रेस रिलीज़ जारी कर कहा है कि जब कोई बिल राष्ट्रपति को भेजा जाता है तो संविधान के आर्टिकल 75 के तहत उनके पास दो विकल्प मौजूद होते हैं- या तो वह उस बिल को स्वीकार करें या फिर उसे अपनी टिप्पणी के साथ संसद को वापस भेज दें।
बयान में कहा गया है कि उन बिलों को बिना टिप्पणी के ही संसद वापस भेजने का प्रावधान संविधान में नहीं किया गया है।
पाकिस्तान में बीती रात पूर्व विदेश मंत्री और मानवाधिकार कार्यकर्ता क्यों किए गए गिरफ़्तार
20 अगस्त 2023
अकेले पड़ते इमरान ख़ान के साथ अब कौन-कौन खड़ा है?
27 मई 2023

इस विवाद के बीच पाकिस्तान में ये सवाल उठ रहा है कि क्या दोनों सदनों से पास हुए बिल राष्ट्रपति के हस्ताक्षर के बिना ही क़ानून बन गए हैं?

सवाल ये भी उठ रहा है कि क्या पाकिस्तान में क़ानून बनाने के लिए बिल पर राष्ट्रपति का हस्ताक्षर ज़रूरी हैं और अगर राष्ट्रपति कोई क़ानूनी रास्ता नहीं अपनाता है तो क्या कोई विधेयक तय समय के बाद अपने आप क़ानून बन जाता है?

कार्यवाहक क़ानून मंत्री क्या बोले?
रविवार को कार्यवाहक क़ानून मंत्री अहमद इरफ़ान असलम और कार्यवाहक सूचना मंत्री मुर्तज़ा सोलंगी ने एक प्रेस कांफ्रेंस की।
प्रेस कांफ्रेंस में अहमद इरफ़ान असलम ने कहा कि संविधान के अनुच्छेद 75 के अनुसार राष्ट्रपति को दस दिन का वक्त दिया जाता है।
इस दौरान यदि वो बिल को लेकर कोई विकल्प नहीं चुनते हैं तो वह अपने आप ही क़ानून बन जाता है।
उन्होंने कहा कि "अब इस क़ानून को अधिसूचित कर दिया गया है।
"

उन्होंने कहा कि अगर राष्ट्रपति बिल पर कोई टिप्पणी देते हैं तो ऐसी स्थिति में बिल को संसद में पेश करना ज़रूरी होता है।
वहीं कार्यवाहक सूचना मंत्री मुर्तज़ा सोलंगी ने कहा कि राष्ट्रपति ने जो आपत्ति बताई है वही आपत्ति उन बिलों पर लगाकर वो पहले की तरह वापस भेज सकते थे।
उन्होंने कहा कि दस दिन का क़ानूनी समय बीतने के बाद राष्ट्रपति ने जो कुछ भी ट्वीट किया है वह उनकी इच्छा है।
कार्यवाहक कानून मंत्री अहमद इरफान असलम और कार्यवाहक सूचना मंत्री मुर्तज़ा सोलंगी
इमेज स्रोत,PTV
इमेज कैप्शन,
कार्यवाहक कानून मंत्री अहमद इरफान असलम और कार्यवाहक सूचना मंत्री मुर्तज़ा सोलंगी

राष्ट्रपति के ख़िलाफ़ क्या होगी कार्रवाई?
एक सवाल के जवाब में कार्यवाहक सूचना मंत्री मुर्तज़ा सोलंगी ने कहा कि "सरकार राष्ट्रपति के कार्यालय में जाकर उनके रिकॉर्ड ज़ब्त नहीं कर सकती है और हम निश्चित रूप से ऐसी कोई कार्रवाई नहीं करेंगे।
"

उन्होंने कहा कि वो राष्ट्रपति का पूरा सम्मान करते है।
मुर्तज़ा सोलंगी ने कहा कि जब राष्ट्रपति पद पर हैं तो उनके ख़िलाफ़ कोई कार्रवाई नहीं की जा सकती क्योंकि उन्हें क़ानूनी संरक्षण प्राप्त है।
इस सवाल पर के जवाब में जब कार्यवाहक क़ानून मंत्री से सवाल किया गया तो उन्होंने कहा कि वो सूचना मंत्री की बात से सहमत हैं।
आर्मी एक्ट और ऑफ़िशियल सीक्रेट्स एक्ट क़ानून बना या नहीं?

उन चमकते सितारों की कहानी जिन्हें दुनिया अभी और देखना और सुनना चाहती थी।
दिनभर: पूरा दिन,पूरी ख़बर
समाप्त
कार्यवाहक क़ानून मंत्री ने कहा है कि राष्ट्रपति आरिफ़ अल्वी ने दोनों सदनों से स्वीकृत आर्मी एक्ट और ऑफ़िशियल सीक्रेट्स एक्ट में संशोधन पर कोई विकल्प नहीं चुना इसलिए दोनों बिल अब क़ानून बन चुके हैं।
लेकिन पूर्व क़ानून मंत्री अली ज़फ़र के अनुसार अभी कार्यवाहक सरकार इन बिलों को क़ानून नहीं बना सकती।
उनके अनुसार आम चुनाव के बाद नई संसद बनेगी, उसके बाद बिल को संसद के संयुक्त अधिवेशन के सामने पेश किया जाएगा और फिर अगर राष्ट्रपति दस्तख़त न भी करें तो यह संसदीय स्वीकृति के बाद दस दिन में क़ानून बन जाएगा।
संविधान और चुनावी मामलों के जानकार अहमद हिलाल महबूब ने एक निजी टीवी चैनल जियो न्यूज़ से बात करते हुए कहा कि अभी यह स्पष्ट नहीं है कि राष्ट्रपति कार्यालय के स्टाफ़ ने बिल दस्तख़्त करके भेजे हैं या फिर समय पूरा होने पर यह मान लिया गया कि बिलों पर मंज़ूरी हो चुकी है।
उनके अनुसार अभी यह भी स्पष्ट नहीं है कि यह राष्ट्रपति के आदेश की अवहेलना है या स्टाफ़ ने ग़ैर-क़ानूनी तौर पर दस्तख़त करके जालसाज़ी की है।
वो कहते हैं, "अगर राष्ट्रपति के अनुसार फ़र्ज़ीवाड़ा हुआ है तो फिर राष्ट्रपति को ख़ुदा से माफ़ी मांगने की बजाय क़ानूनी रास्ता अपनाना चाहिए।
"

वहीं पाकिस्तान सुप्रीम कोर्ट में वकील सलमान अकरम राजा कहते हैं कि संविधान के तहत जब राष्ट्रपति के पास मंज़ूरी के लिए कोई बिल भेजा जाता है तो वह दस दिन तक इस पर अपनी राय देने का अधिकार रखते हैं और मनी बिल (बजट) के अलावा दस दिन बाद भी राष्ट्रपति उस बिल को वापस भेज सकते हैं।
ऐसी स्थिति में क़ानून की मंज़ूरी के लिए संसद का संयुक्त अधिवेशन बुलाना ज़रूरी हो जाता है।
कुछ वक्त पहले इस बारे में बात करते हुए उन्होंने संवाददाता आज़म ख़ान से कहा था कि राष्ट्रपति के पद को एक डाकखाने की तरह देखा जाता है लेकिन उनको मिले संवैधानिक अधिकारों को देखें तो वह सरकार के कई ज़रूरी मामलों को थोड़े समय के लिए लटका सकते हैं।
उनके अनुसार अगर सरकार किसी और दल की हो तो फिर राष्ट्रपति का पद समस्या पैदा कर सकता है।
'इस्तीफ़ा दें राष्ट्रपति'
इधर पूर्व वित्त मंत्री और मुस्लिम लीग नवाज़ के नेता इसहाक़ डार ने राष्ट्रपति आरिफ़ अल्वी से इस्तीफ़ा देने की मांग की है।
उन्होंने ट्विटर पर लिखा है कि संविधान के अनुसार, "मौखिक आदेश को आदेश नहीं माना जा सकता।
अगर दस दिन में राष्ट्रपति आपत्तियों के साथ बिल वापस नहीं भेजते तो यह स्वीकृत माना जाता है।
अल्वी साहब को अपनी आपत्तियों के साथ बिल वापस भेजने का लिखित या रिकॉर्डेड सबूत देना होगा।
"

पाकिस्तान पीपुल्स पार्टी के नेता फ़ैसल करीम ने कहा कि जिस राष्ट्रपति को यह नहीं पता कि राष्ट्रपति भवन में क्या हो रहा है वह पद पर बने रहने के योग्य नहीं है।
बिल में क्या है?
पाकिस्तान की सीनेट और राष्ट्रीय असेंबली ने आर्मी एक्ट 1952 में किए गए संशोधनों पर आधारित बिल को आम सहमति से स्वीकृत किया था जिसमें यह प्रस्ताव दिया गया है कि कोई भी व्यक्ति सरकारी हैसियत में प्राप्त की गई ऐसी जानकारी, जो देशहित और सुरक्षा को नुक़सान पहुंचा सकती है, को ज़ाहिर करता है या उसे उजागर करने का कारण बनता है उसे पांच साल तक सश्रम क़ैद की सज़ा दी जा सकती है।
इसमें यह प्रस्ताव भी शामिल है कि जो सैनिक अधिकारी सेवा काल में ऐसे पदों पर रहा हो जो आर्मी एक्ट के तहत आता हो और जिसे संवेदनशील घोषित किया गया है वह अपनी रिटायरमेंट या इस्तीफ़ा देने या फिर हटाए जाने के पांच साल पूरा होने तक राजनीतिक गतिविधियों में हिस्सा नहीं ले सकता।
दूसरी और ऑफ़िशियल सीक्रेट्स (संशोधन) बिल भी दोनों सदनों से मंज़ूरी के बाद राष्ट्रपति को भिजवाया गया था।
उस समय के क़ानून मंत्री आज़म नज़ीर तारड़ ने कहा था कि इस बिल में इंटेलिजेंस एजेंसियों की ओर से नागरिकों को बिना वारंट गिरफ़्तार करने की धारा ख़त्म कर दी गई है।
इमरान ख़ान की पार्टी ने क्या कहा?
पूर्व प्रधानमंत्री इमरान ख़ान की पार्टी पाकिस्तान तहरीक-ए-इंसाफ़ (पीटीआई) ने कहा है कि राष्ट्रपति का ट्वीट हर दृष्टि से असाधारण, चिंताजनक और अकल्पनीय है जिससे पूरे राष्ट्र में उथल-पुथल की लहर दौड़ गई है।
पीटीआई के प्रवक्ता ने अपने बयान में कहा, "राष्ट्रपति के ट्वीट ने शासन व्यवस्था में ऊपर से लेकर नीचे तक फैले घातक इंफ़ेक्शन को राष्ट्र के सामने बेनक़ाब किया है।
"

पीटीआई अपने सोशल मीडिया हैंडल पर इस मामले से जुड़ा एक विश्लेषण शेयर किया है।
इसमें कहा गया है, "राष्ट्रपति का कहा गया काम हो जाना चाहिए, अगर ऐसा नहीं हो रहा है तो ये समझा जाना चाहिए कि उनके कार्यालय में कोई धोखा दे रहा है।
संविधान के अनुसार राष्ट्रपति के ख़िलाफ़ कार्रवाई नहीं हो सकती लेकिन कर्मचारी के ख़िलाफ़ कार्रवाई की जानी चाहिए।
"

पार्टी के नेता और पूर्व केंद्रीय मंत्री ज़ुल्फ़ी बुख़ारी ने कहा है कि उनकी पार्टी इस मामले पर सुप्रीम कोर्ट का रुख़ करेगी।
कांग्रेस अध्यक्ष का पद संभालने के दस महीने बाद मल्लिकार्जुन खड़गे ने नई कांग्रेस कार्यसमिति (सीडब्ल्यूसी) का गठन किया है, जिसमें कई ऐसे नेताओं को जगह दी गई है, जो बग़ावती सुर दिखा चुके हैं।
कांग्रेस कार्यसमिति में हुए अहम बदलावों को आज के हर प्रमुख अख़बार में जगह दी गई है।
अंग्रेज़ी अख़बार 'द इंडियन एक्सप्रेस' ने कार्यसमिति के गठन को लोकसभा चुनाव से चंद महीनों पहले खड़गे की ओर से संतुलन बैठाने की कोशिश बताया है।
प्रेस रिव्यू में सबसे पहले यही रिपोर्ट।
ख़ास बात ये है कि खड़गे ने सीडब्ल्यूसी में अपने ख़िलाफ़ कांग्रेस अध्यक्ष पद का चुनाव लड़ने वाले शशि थरूर और युवा नेता सचिन पायलट, गौरव गोगोई, पूर्व मुख्यमंत्री अशोक चव्हाण और चरणजीत सिंह चन्नी को भी जगह दी है।
कांग्रेस की 39 सदस्यों वाली कार्यसमिति में गुजरात के पूर्व प्रदेश अध्यक्ष जगदीश ठाकोर, पूर्व जम्मू-कश्मीर अध्यक्ष ग़ुलाम अहमद मीर, गुजरात के नेता दीपक बाबरिया, पश्चिम बंगाल की नेता दीपा दास मुंशी, आंध्र प्रदेश के पूर्व कांग्रेस चीफ़ एन रघुवीरा रेड्डी, छत्तीसगढ़ के गृह मंत्री ताम्रध्वज साहू, राज्यसभा सांसद सैयद नासिर हुसैन, मध्य प्रदेश के युवा विधायक कमलेश्वर पटेल और राजस्थान के मंत्री महेंद्रजीत सिंह मालवीय को भी जगह दी गई है।
छोड़कर ये भी पढ़ें आगे बढ़ें
ये भी पढ़ें
जी-20 का लोगो
चीन को जी-20 में ‘वसुधैव कुटुम्बकम्’ के इस्तेमाल पर आपत्ति, भारत ने दिया जवाब – प्रेस रिव्यू
चेतन सिंह चौधरी
आरपीएफ जवान चेतन ने बुर्के वाली महिला पर बंदूक तान क्यों छोड़ दिया था?- प्रेस रिव्यू
पीएम मोदी
चीन और रूस की बढ़ती गोलबंदी के सामने भारत के पास क्या है रास्ता?- प्रेस रिव्यू
बजरंग दल
नूंह हिंसाः बृजमंडल धार्मिक यात्रा फिर से निकालने को लेकर हिंदू समूहों की महापंचायत - प्रेस रिव्यू
समाप्त
कांग्रेस कार्यसमिति में 39 नियमित सदस्य, 32 परमानेंट इनवाइटी और 13 स्पेशल इनवाइटी मिलाकर कुल 84 सदस्य होते हैं।
कांग्रेस के पीएम पद की दावेदारी छोड़ने की बात, 'बलिदान' या सोची समझी रणनीति
19 जुलाई 2023
मोदी-शाह ने क्या विपक्षी एकता की काट खोज ली है, कांग्रेस और दूसरे दलों के पास क्या है प्लान
16 जुलाई 2023
पीएम मोदी, बीजेपी और एनडीए के ख़िलाफ़ 'विपक्षी एकता' की चर्चा अचानक ग़ायब क्यों हो गई है
14 जुलाई 2023
थरूर और पायलट को शामिल करना अहम
अशोक गहलोत और सचिन पायलट

अशोक गहलोत और सचिन पायलट

इंडियन एक्सप्रेस ने लिखा है कि सीडब्ल्यूसी में शशि थरूर और सचिन पायलट को शामिल करना अहम माना जा रहा है।
छोड़कर पॉडकास्ट आगे बढ़ें
छोटी उम्र बड़ी ज़िंदगी
छोटी उम्र बड़ी ज़िंदगी
उन चमकते सितारों की कहानी जिन्हें दुनिया अभी और देखना और सुनना चाहती थी।
दिनभर: पूरा दिन,पूरी ख़बर
समाप्त
थरूर को शामिल करके खड़गे ने ये संकेत दिया है कि उन्होंने कांग्रेस अध्यक्ष चुनाव के दौरान प्रतिद्वंद्विता को पार्टी के भीतर लोकतंत्र के तौर पर देखा है।
लेकिन पायलट का कद बढ़ाकर खड़गे ने दो संदेश देने की कोशिश की है।
पहला कि राजस्थान की राजनीति में अहम भूमिका और मुख्यमंत्री का पद न दिए जाने के बावजूद पार्टी को सचिन पायलट की परवाह है।
दूसरा इससे राजस्थान में नवंबर-दिसंबर में होने वाले विधानसभा चुनाव से पहले मुख्यमंत्री अशोक गहलोत के ऊपर से दबाव भी कम होगा।
इसी साल फ़रवरी में कांग्रेस के रायपुर अधिवेशन के दौरान पार्टी ने सीडब्ल्यूसी के सदस्यों की संख्या 23 से बढ़ाकर 35 करने का फ़ैसला लिया था।
इसके अतिरिक्त पार्टी अध्यक्ष, कांग्रेस संसदीय समिति अध्यक्ष, प्रधानमंत्री या पूर्व प्रधानमंत्री, लोकसभा-राज्यसभा में कांग्रेस के नेता और पार्टी के पूर्व अध्यक्ष भी समिति का हिस्सा होंगे।
हालांकि, फ़ैसले लेने वाली मुख्य इकाई में वरिष्ठ नेताओं को तरजीह दी गई है।
बीते साल उदयपुर चिंतन शिविर में पार्टी ने ये महसूस किया था कि सीडब्ल्यूसी से लेकर ब्लॉक समितियों तक 50 फ़ीसदी सदस्यों की संख्या 50 साल से कम होनी चाहिए।
हालांकि, रायपुर में इस नियम में थोड़े बदलाव किए गए।
पार्टी संविधान में ये प्रावधान किया गया कि 35 सदस्यों में से 50 फ़ीसदी अनुसूचित जाति, अनुसूचित जनजाति, अन्य पिछड़ा वर्ग, अल्पसंख्यक, युवा और महिला होंगे।
कांग्रेस की मुख्य इकाई में फेरबदल आदिवासी, पिछड़े और अल्पसंख्यक प्रतिनिधित्व को दिखाता है और कुछ नेता शायद इसी गुणा-भाग के आधार पर जगह पाने में कामयाब रहे हैं।
39 सदस्यीय निकाय में, केवल तीन - पायलट, गोगोई और पटेल ही 50 वर्ष से कम आयु के हैं।
खड़गे ने कई नेताओं को परमानेंट इनवाइटी के तौर पर भी समिति में जगह दी है।
इनमें कर्नाटक के पूर्व सीएम एम वीरप्पा मोइली, लोकसभा सांसद मनीष तिवारी, त्रिपुरा के सुदीप रॉय बरमन, केरल के रमेश चेन्नीथाला, कर्नाटक के बीके हरिप्रसाद, हिमाचल प्रदेश कांग्रेस अध्यक्ष प्रतिभा सिंह, पूर्व गोवा कांग्रेस चीफ़ गिरिश चोडनकर, ब्यूरोक्रैट से राजनेता बने के राजू, मुंबई के पूर्व मेयर चंद्रकांत हंडोर, मध्य प्रदेश के मीनाक्षी नटराजन, राज्यसभा सांसद फूलो देवी नेताम, अविभाजित आंध्र प्रदेश के पूर्व डिप्टी सीएम दामोदर राजा नरसिम्हा और मोहन प्रकाश भी हैं।
कांग्रेस शासित किसी भी राज्य के मुख्यमंत्री को सीडब्ल्यूसी में जगह नहीं दी गई है लेकिन सीएम अहम बैठकों में आमतौर पर आमंत्रित होते हैं।
पिछली सीडब्ल्यूसी के अधिकतर सदस्यों को इस बार भी जगह मिली है।
इनमें सोनिया गांधी, राहुल गांधी, प्रियंका गांधी वाड्रा, मनमोहन सिंह, एके एंटनी, अंबिका सोनी, केसी वेणुगोपाल, मुकुल वासनिक, पी।
चिदंबरम, आनंद शर्मा, तारिक़ अनवर, अजय माकन, कुमारी शैलजा, अभिषेक सिंघवी, गैखंगम, लाल थानवाला और रणदीप सिंह सुरजेवाला शामिल हैं।
आनंद शर्मा, वीरप्पा मोइली, शशि थरूर और मनीष तिवारी कांग्रेस के उस 23 नेताओं के समूह का भी हिस्सा रहे हैं, जिन्होंने 2020 में सोनिया गांधी को चिट्ठी लिखकर पार्टी में बड़े बदलावों की मांग की थी।
हालांकि, सीडब्ल्यूसी में राजस्थान के नेता रघुवीर सिंह मीणा, उत्तर प्रदेश के नेता प्रमोद तिवारी और पीएल पूनिया का नाम न होना चौंकाता है।
टाइम्स ऑफ़ इंडिया ने भी बताया है कि जेपी अग्रवाल, दिनेश गुंडू राव, एचके पाटिल, केएच मुनियप्पा और रघु शर्मा को सीडब्ल्यूसी में शामिल नहीं किया गया है।
नरेंद्र मोदी की बीजेपी के ख़िलाफ़ विपक्षी एकता की राह में कितने रोड़े
17 जुलाई 2023
विपक्षी एकजुटता में सेंध से 2024 में बीजेपी को कितना फ़ायदा?
6 जुलाई 2023
कांग्रेस के साथ आए विपक्ष के कई दल लेकिन जेडीएस क्यों है दूर
17 जुलाई 2023
अंग्रेज़ी अख़बार द टाइम्स ऑफ़ इंडिया की ख़बर के अनुसार कांग्रेस अध्यक्ष खड़गे ने अपनी इस टीम में विभिन्न समुदायों के प्रतिनिधित्व को ध्यान में रखा है।
रिपोर्ट के अनुसार सीडब्ल्यूसी में अन्य पिछड़ा वर्ग के छह, अनुसूचित जनजाति के नौ और राजस्थान के महेंद्रजीत मालवीय के तौर पर एक मुख्य आदिवासी नेता को शामिल किया गया है।
अख़बार लिखता है कि इसके अलावा युवा चेहरों को भी जगह दी गई है।
इनमें सचिन पायलट, गौरव गोगोई के अलावा जितेंद्र सिंह, यशोमती ठाकुर, मणिकम टैगोर, प्रणिति शिंदे, कमलेश्वर पटेल, वामशी चंद रेड्डी, अल्का लांबा, कन्हैया कुमार, सुप्रिया श्रीनेत और राज्यसभा के युवा सांसद नासिर हुसैन शामिल हैं।
सीडब्ल्यूसी के गठन में कुछ राज्यों में होने जा रहे विधानसभा चुनावों को भी ध्यान में रखा गया है।
तेलंगाना के मादिगा दलित समाज से आने वाले पूर्व डिप्टी सीएम दामोदर राजा नरसिम्हा को जगह देने को आगामी विधानसभा चुनाव से ही जोड़कर देखा जा रहा हैा।
रणनीतिकार पार्टी को मदिगा समाज के बीच संपर्क बैठाने की कोशिश के लिए कह चुके हैं।
छत्तीसगढ़ के वरिष्ठ ओबीसी नेता ताम्रध्वज साहू को चुनने के पीछे भी विधानसभा चुनाव को ही वजह बताया जा रहा है।
ओबीसी समुदाय का झुकाव बीजेपी की ओर माना जाता है।
अंग्रेज़ी अखबार हिंदुस्तान टाइम्स ने सीडब्ल्यूसी में कांग्रेस पार्टी के बगावती गुट जी-23 के नेताओं को जगह मिलने को अपनी हेडलाइन बनाया है।
अख़बार लिखता है कि खड़गे की अध्यक्षता में पार्टी के में पहले बड़ा संगठनात्मक बदलाव हुआ है।
इसमें आनंद शर्मा से लेकर मुकुल वासनिक जैसे जी-23 के नेताओं को जगह मिली है।
इस रिपोर्ट के अनुसार पार्टी ने इन बदलावों के ज़रिए उन नेताओं को महत्व देने की कोशिश की है, जिन्हें कोई आधिकारिक पद न मिला हो।
साथ ही क्षेत्रीय संवेदनशीलताओं और गांधी परिवार के भरोसेमंद लोगों को भी ध्यान में रखा गया है।
कांग्रेस अध्यक्ष पद के चुनाव में जी-23 नेताओं के समर्थन ने जहाँ 'बर्फ़ पिघलने' का संकेत दिया था, तो वहीं कार्यसमिति में बाग़ी गुट के पाँच शीर्ष नेताओं को जगह देकर मल्लिकार्जुन खड़गे ने इस समूह के बीच असंतुष्टी को कम करने की कोशिश की है।
आनंद शर्मा, जिन्हें राज्यसभा के लिए दोबारा नामांकित नहीं किया गया था, उन्हें सीडब्ल्यूसी में शामिल गया है।
जी-23 के एक अन्य बड़े नेता मनीष तिवारी को भी इसमें जगह दी गई है।
जी-23 की एक बैठक में शामिल हुए मुकुल वासनिक, पिछले काफ़ी समय से साइडलाइन चल रहे पूर्व कर्नाटक सीएम एम वीरप्पा मोइली को सीडब्ल्यूसी में शामिल किया गया है।
थरूर तो इस गुट का बड़ा चेहरा हैं हीं।
वहीं राजस्थान में अपनी ही सरकार के ख़िलाफ़ बग़ावती तेवर दिखा चुके सचिन पायलट को जगह मिली है लेकिन अशोक गहलोत सरकार के करीबी माने जाने वाले रघु शर्मा को बाहर रखा गया है।
अख़बार ने कांग्रेस अध्यक्ष के एक सहयोगी के हवाले से लिखा है, "ये नियुक्तियां संकेत देती हैं कि खड़गे बीती बातें भूलाकर नई शुरुआत करना चाहते हैं।
"

कांग्रेस के कम्युनिकेशन डिपार्टमेंट से पवन खेड़ा और सुप्रिया श्रीनेत के तौर पर दो सदस्यों को सीडब्ल्यूसी का हिस्सा बनाया गया है।
पार्टी के पुराने भरोसेमंदों को भी जगह मिली है।
संन्यास का एलान कर वापस केरल जा चुके एके एंटनी की सीडब्ल्यूसी सदस्यता बरकरार रखी गई है।
वहीं, गाधी परिवार के करीबियों में गिने जाने वाले दिग्विजय सिंह, पी।
चिदंबरम, बीके हरिप्रसाद और प्रतिभा सिंह को भी जगह दी गई है।
रूस की योजना चांद के दक्षिणी ध्रुव पर इस मानवरहित यान की सॉफ्ट लैंडिग कराने की थी लेकिन लैंडिंग से पहले कक्ष में खुद को स्थापित करने में आई तकनीकी दिक्कतों के बाद ये यान क्रैश हो गया।
क़रीब 50 सालों में ये चांद के लिए रूस का पहला मिशन था।
रूस के चांद की ओर स्पेसक्रॉफ़्ट भेजने के कुछ दिन पहले भारत ने भी अपना चंद्रयान-3 भेजा था।
ये दोनों चांद के उस हिस्से में लैंडिंग करने वाले थे जहां आज तक कोई भी सफलतापूर्वक लैंडिंग नहीं कर पाया है।
लूना-25 के क्रैश होने की ख़बरों के बीच भारतीय स्पेस रिसर्च ऑर्गेनाइज़ेशन (इसरो) ने कहा है कि भारत का चंद्रयान-3 23 अगस्त की शाम को चांद पर उतरने को तैयार है।
छोड़कर ये भी पढ़ें आगे बढ़ें
ये भी पढ़ें
चंद्रयान-3 
रूस की नाकामी और भारत के चंद्रयान 3 की उम्मीदों पर विदेशी मीडिया में क्या छपा है?
चंद्रयान 3
चंद्रयान-3 से आई चांद की ये पहली तस्वीर
चंद्रयान
चंद्रयान-3 का पृथ्वी की कक्षा में लॉन्च सफल, मिशन से जुड़े पाँच सवाल और जवाब
स्पेन का समर्थन करने पहुंचे दर्शक
फ़ीफ़ा महिला विश्व कप 2023: स्पेन बनाम इंग्लैंड, फ़ाइनल में किसका पलड़ा भारी
समाप्त

रूस ने क्या कहा?
रूस की सरकारी स्पेस एजेंसी रॉसकॉसमॉस ने रविवार सवेरे कहा कि शनिवार दोपहर 14।
57 बजे (जीएमटी 11।
57) के आसपास लूना-25 के साथ उसका संपर्क टूट गया था।
टेलीग्राम पर जारी एक बयान में एजेंसी ने कहा, "ये स्पेसक्राफ्ट एक अपरिचित कक्षा में चला गया और चांद की सतह से टकरा कर नाकाम हो गया है।
"

छोड़कर पॉडकास्ट आगे बढ़ें
छोटी उम्र बड़ी ज़िंदगी
छोटी उम्र बड़ी ज़िंदगी
उन चमकते सितारों की कहानी जिन्हें दुनिया अभी और देखना और सुनना चाहती थी।
दिनभर: पूरा दिन,पूरी ख़बर
समाप्त
रूसी समय के अनुसार 11 अगस्त को छोड़ा गया ये स्पेसक्राफ्ट सोमवार को चांद की सतह पर सॉफ्ट लैंडिंग करने वाला था।
ये अपने साथ एक लैंडर लेकर अंतरिक्ष में गया था ताकि चांद के दक्षिणी ध्रुव में यानी अंधेरे वाले हिस्से में उतर कर इतिहास रच सके।
चीन और अमेरिका पहले भी चांद पर सॉफ्ट लैंडिंग करा चुके हैं लेकिन चांद के दक्षिणी ध्रुव पर अब तक कोई भी देश सफलतापूर्वक लैंडर उतर नहीं पाया है।
ये लैंडर चांद पर जमे पानी और किसी तरह के संभावित खनिज की तलाश करने के लक्ष्य के साथ चांद की तरफ गया था।
एजेंसी ने कहा है कि चांद तक पहुंचने की कोशिश नाकाम होने के कारणों के बारे में जांच के लिए एक ख़ास अंतरविभागीय समिति बनाई गई है।
एक दिन पहले यानी 19 अगस्त को रूस ने लूना-25 की भेजी एक तस्वीर शेयर की थी और कहा था कि ये ज़ीमन क्रेटर की तस्वीर थी।
चांद के दक्षिणी ध्रुव पर मौजूद क़रीब 20 गहरे गड्ढों में ज़ीमन क्रेटर तीसरा बड़ा क्रेटर है।
ये क़रीब 190 किलोमीटर चौड़ा है और 8 किलोमीटर गहरा है।
माना जाता है कि बेहद तेज़ गति से किसी अधिक घनत्व वाली चीज़ के टकराने से ये गड्ढा बना हो सकता है।
चांद तक रेस में भारत का चंद्रयान-3 आगे रहेगा या रूस का लूना-25
13 अगस्त 2023
चंद्रयान 3 बनाम लूना-25: इसे 'अंतरिक्ष की मिनी रेस' कहना कितना सही?
17 अगस्त 2023
चांद की सतह पर क्रैश होने वाले मिशन
चांद पर उतरने की कोशिश में नाकाम हुए मिशन
11 अप्रैल 2019 को इसराइल का बेयरशीट लैंडर चांद पर उतरने की कोशिश कर रहा था।
लैंड करने से ठीक पहले इसका संपर्क मिशन कंट्रोस से टूट गया जिसके कुछ वक्त बाद ये क्रैश कर गया।
अगर ये सफलतापूर्वक चांद पर लैंट कर गया होता तो ये चांद पर उतरने वाला दुनिया का पहला निजी मिशन होता।
7 सितंबर 2019 को भारत के चंद्रयान-2 का संपर्क विक्रम लैंडर से उस वक्त टूट गया जब वो चांद की सतह से केवल 2।
1 किलोमीटर दूर था।
ये लैंडर चांद पर क्रैश कर गया।
बाद में इसरो ने कहा कि "ऑर्बिटर से मिली तस्वीर से लगता है कि विक्रम लैंडर की चांद पर हार्ड लैंडिंग हुई है।
"

26 अप्रैल 2023 को जापान के हाकुटो-आर मिशन ने कहा कि मिशन कंट्रोल सेंटर से लूनर लैंडर का संपर्क टूट गया है।
टोक्यो स्थित कंट्रोल सेंटर ने बताया कि लैंडिग के वक्त से ठीक पहले लैंडर से कोई डेटा नहीं मिल पाया।
मिशन कंट्रोन ने बताया कि "इस बात की काफी अधिक संभावना है कि चांद पर सॉफ़्ट लैंडिंग करने गया इस लैंडर की हार्ड लैंडिंग हुई है।
"

चंद्रयान- 3 पर नज़रें
चांद के दक्षिणी ध्रुव तक पहुंचने में रूस के लूना-25 का भारत के चंद्रयान- 3 से मुक़ाबला हो रहा था।
भारत के चंद्रयान- 3 को अगले हफ़्ते चांद की सतह पर उतरना है।
भारत का चंद्रयान-3 और रूस का लूना-25 अपने साथ एक-एक लैंडर और एक-एक रोवर लेकर अंतरिक्ष में गए थे।
रूस ने 11 अगस्त 2023 (मॉस्को समय के अनुसार) को लूना-25 लॉन्च किया था, वहीं भारत ने 14 जुलाई को चंद्रयान-3 चांद के लिए रवाना किया है।
जानकारों के अनुसार ये दोनों ही मिशन लगभग एक वक्त पर चांद पर अपना-अपना लैंडर उतारने वाले थे, लेकिन अब लूना-25 के नाकाम होने के बाद सभी की निगाहें अब चंद्रयान की सॉफ्ट लैंगिग पर है।
इधर जिस वक्त रूस के लूना-25 के क्रैश होने की ख़बर मीडिया में आ रही थी, लगभग उसी वक्त भारतीय स्पेस रिसर्च ऑर्गेनाइज़ेशन इसरो ने सोशल मीडिया पर बताया, "भारत का चंद्रयान-3 23 अगस्त की शाम को 6।
04 बजे चांद पर लैंड करेगा।
चांद तक जाने की रूस की कोशिश
1960 के दशक में अमेरिका और सोवियत संघ के बीच ये होड़ थी कि चांद पर सबसे पहले इंसान को कौन उतार सकता है।
पृथ्वी की कक्षा में पहला सैटलाइट (1957 में स्पुतनिक-1) स्थापित करने, अंतरिक्ष में पहली बार इंसान को भेजने (1961 यूरी गागारिन) और मानवरहित मिशन को चांद पर उतारने के मामले में रूस बाज़ी मार ले गया।
लेकिन अपोलो मिशन के ज़रिए अमेरिका ने चांद की सतह पर पहली बार इंसान को उतारा और ये बड़ी उपलब्धि अपने नाम कर ली।
अमेरिका का अपोलो कार्यक्रम 1972 में ख़त्म हुआ।
इसके पांच दशक बाद भी आज तक अमेरिका के अलावा कोई और देश चांद पर इंसान को उतार नहीं पाया है।
हाल के सालों में भारत और रूस के अलावा अमेरिका, चीन, इसराइल, जापान के अलावा निजी कंपनियां भी चांद के लिए मानवरहित और इंसान को लेकर जाने वाले कार्यक्रम की योजना बना रही हैं।
अमेरिका, रूस, भारत और अन्य मुल्कों की दिलचस्पी चांद में क्यों है?
9 जनवरी 2022
चंद्रयान-3 का पृथ्वी की कक्षा में लॉन्च सफल, मिशन से जुड़े पाँच सवाल और जवाब
14 जुलाई 2023
चांद पर उतरना मुश्किल क्यों
अब तक चांद के लिए जो भी मिशन भेजे गए हैं वो चांद के उत्तर में या फिर मध्य में लैंड करने के लिए भेजे गए हैं।
यहां पर लैंडिंग के लिए जगह समतल है और सूरज की सही रोशनी भी आती है।
लेकिन दक्षिणी ध्रुव चांद का वो इलाक़ा है जहां रोशनी नहीं पहुंचती।
साथ ही इस जगह पर चांद की सतह पथरीली, ऊबड़-खाबड़ और गड्ढों से भरी है।
यूनिवर्सिटी ऑफ़ कोलोराडो बोल्डर में एस्ट्रोफ़िज़िक्स और प्लेनटरी साइंस के प्रोफ़ेसर जैक बर्न्स के अनुसार, "यहां पहुंचने वाली सूरज की किरणें टेढ़ी होती हैं।
चांद का अधिकतर हिस्सा अपेक्षाकृत समतल है, लेकिन दक्षिणी हिस्से में सूरज की रोशनी के कारण गड्ढों की परछाईं बहुत लंबी होती है।
इस कारण यहां गड्ढों और ऊबड़-खाबड़ ज़मीन की पहचान कर पाना बेहद मुश्किल है।
"

चांद के दक्षिणी ध्रुव से जुड़ी कम ही तस्वीरें उपलब्ध हैं जिस कारण वैज्ञानिक अब तक इस इलाक़े का विस्तार से अध्ययन नहीं कर पाए है।
यहां सिग्नल भी कमज़ोर है।
लेकिन देखा जाए तो चांद पर वायुमंडल जैसा कुछ नहीं है, जिससे उतने वाले यान की गति कम करने के लिए उचित घर्षण नहीं मिल पाता।
चंद्रयान-3 में एक लैंडर और एक रोवर है।
चंद्रयान-3 अपने साथ एक लैंडर और एक रोवर को लेकर गया है।
लैंडर चांद की सतह पर रोवर को उतारेगा।
पृथ्वी की तुलना में चांद पर गुरुत्वाकर्षण 16।
6 फ़ीसदी है।
धरती की तरह चांद पर सैटलाइट सिग्नल का नेटवर्क नहीं है।
ऐसे में बेहद सामान्य सिग्नल के आधार पर चांद पर यान उतारा जाता है।
यही कारण है कि चंद्रयान-3 के लैंडर को उतारने के लिए इसरो चंद्रयान-2 ऑर्बिटर का इस्तेमाल कर रहा है।
1976 में कम्यूनिस्ट नेता लियोनिड ब्रेज़नेव के नेतृत्व में रूस ने लूना-24 चांद के लिए रवाना किया था।
उसके बाद रूस ने इस मिशन पर अधिक ध्यान नहीं दिया।
लूना-24 मिशन ने चांद पर लैंडिंग की थी।
इसके 47 साल बाद लूना-25 रूस के चांद मिशन को फिर से पटरी पर लाने की कोशिश थी, लेकिन लूना-25 के चांद की सतह से टकराने के बाद उसकी ये अब कोशिश नाकाम हो गई है
उत्तर प्रदेश के पिछले चुनाव में कांग्रेस पार्टी का वोट शेयर 2।
33 फ़ीसद रहा तो राज्य के कुल 403 विधायकों में उसके केवल दो ही हैं, वहीं लोकसभा के 80 सांसदों में उसकी हिस्सेदारी भी केवल एक सांसद पर सिमट गई है।
सांसदों के लिहाज़ से देश के इस सबसे बड़े राज्य में कांग्रेस ने 2024 के लोकसभा चुनाव से पहले 'दबंग' छवि वाले अजय राय को प्रदेश अध्यक्ष बनाया है।
आपको याद होगा कि ये वही चेहरा हैं जो 2014 और 2019 के लोकसभा चुनाव में बनारस से नरेंद्र मोदी के ख़िलाफ़ कांग्रेस प्रत्याशी थे।
अजय राय पांच बार विधायक रह चुके हैं।
बीते महीने अजय राय के बड़े भाई अवधेश राय की हत्या के मामले में माफ़िया नेता मुख़्तार अंसारी को उम्र क़ैद की सज़ा सुनाई गई थी।
छोड़कर ये भी पढ़ें आगे बढ़ें
ये भी पढ़ें
तारिक मंसूर (बीच में)
तारिक़ मंसूर को उपाध्यक्ष बनाना क्या बीजेपी की मुसलमानों के लिए नई रणनीति है?
राहुल गांधी
राहुल गांधी के अमेठी से चुनाव लड़ने को लेकर यूं शुरू हुई चर्चा
बिबेक देबरॉय 
पीएम मोदी की आर्थिक सलाहकार परिषद के अध्यक्ष ने नए संविधान की बात कही, छिड़ा विवाद
ओवैसी और मायावती
‘एनडीए’ और ‘इंडिया’ से अलग इन पार्टियों की रणनीति क्या है?
समाप्त
शुक्रवार को अजय राय ने यूपी कांग्रेस अध्यक्ष चुने जाने के बाद कहा, "2024 के चुनाव में राहुल गांधी अमेठी से मैदान में होंगे।
प्रियंका गांधी अगर बनारस से उतरना चाहें या कहीं और से, हमारा एक एक कार्यकर्ता उनकी जीत के लिए जान लगा देगा।
"

तो चलिए जानते हैं अजय राय के राजनीतिक जीवन को और क्या वे उत्तर प्रदेश में कांग्रेस को फिर से जीवंत करने की क्षमता रखते हैं?

अनएकेडमी: पढ़े-लिखे नेता को वोट देने की बात पर गई नौकरी, सोशल मीडिया पर छिड़ी ये बहस
18 अगस्त 2023
उत्तराखंड-हिमाचल में बारिश से आफ़त, क्यों ख़तरनाक बन रहा है हिमालय?
उन चमकते सितारों की कहानी जिन्हें दुनिया अभी और देखना और सुनना चाहती थी।
दिनभर: पूरा दिन,पूरी ख़बर
समाप्त
अजय राय ग़ाज़ीपुर के भूमिहार परिवार से हैं।
पूर्वांचल के बनारस, मऊ, ग़ाज़ीपुर और बलिया क्षेत्रों के राजनीति पर भूमिहार परिवारों का प्रभाव रहा है।
अजय राय ने अपने राजनीतिक करियर की शुरुआत अखिल भारतीय विद्यार्थी परिषद और भारतीय जनता युवा मोर्चा से की।
1996: सीपीआई (एम) के 8 बार विधायक रहे उदल को हराकर अजय राय पहली बार विधायक बने।
1996 से 2007: वाराणसी की कोलअसला सीट से तीन बार बीजेपी के विधायक रहे।
वे बीजेपी और बसपा की मिली-जुली सरकार में राज्य मंत्री भी थे।
2009: बनारस से लोकसभा का टिकट डॉ मुरली मनोहर जोशी को मिलने से नाराज़ हुए।
सपा के टिकट पर चुनाव में उतरे और हारे, तीसरे स्थान पर रहना पड़ा।
2009: उसी साल विधानसभा चुनाव में कोलअसला से उतरे और जीते।
2012: पिंडरा विधान सभा सीट से कांग्रेस के विधायक बने।
2014: नरेंद्र मोदी के ख़िलाफ़ कांग्रेस की टिकट पर लोकसभा चुनाव लड़ा।
केवल 75,000 वोट मिले।
तीसरे स्थान पर रहे।
ज़मानत ज़ब्त हुई।
2017: पिंडरा सीट से विधानसभा चुनाव में बीजेपी के डॉ अवधेश सिंह से हारे।
2019: एक बार फिर प्रधानमंत्री मोदी के ख़िलाफ़ वाराणसी सीट पर कांग्रेस के प्रत्याशी बने।
1 लाख 52 हज़ार वोट मिले और तीसरे स्थान पर रहे।
2022: पिंडरा सीट से विधानसभा चुनाव फिर से बीजेपी के डॉ।
अवधेश सिंह से हारे।
अजय राय को 21 प्रतिशत वोट मिले।
अब 53 साल की उम्र में कांग्रेस ने उन्हें उत्तर प्रदेश का प्रदेश अध्यक्ष नियुक्त किया है।
पीएम मोदी की आर्थिक सलाहकार परिषद के अध्यक्ष ने नए संविधान की बात कही, छिड़ा विवाद
18 अगस्त 2023
पीएम नरेंद्र मोदी ने लाल क़िले से जो कहा, लोकसभा चुनाव से पहले उन दावों में कितना दम?
16 अगस्त 2023
अजय राय
आपराधिक इतिहास
अजय राय के ख़िलाफ़ बनारस के थाना सिगरा, थाना चेतगंज, थाना बड़ागांव, थाना दशाश्वमेघ, थाना कोतवाली, थाना जैतपुर, थाना बनारस कैंट, थाना फूलपुर, ज़िला भदोही के थाना कोइरौना और लखनऊ के थाना हज़रतगंज में कुल 16 मुक़दमे दर्ज हैं।
इनमें गैंगस्टर एक्ट के तहत एक मामला तो हत्या के प्रयास जैसी गंभीर धाराओं में भी दो मुक़दमे दर्ज हैं।
अजय राय के ऊपर बनारस के पूर्व डिप्टी मेयर अनिल सिंह पर एके-47 से जानलेवा हमला करने का भी आरोप था लेकिन वो बाद में बरी हो गए।
13 अक्टूबर 2015 को अजय राय रासुका के तहत गिरफ़्तार करके जेल भेजे गए थे।
क़रीब 7 महीने जेल में रहने के बाद हाई कोर्ट से उन्हें ज़मानत मिली।
हालांकि अजय राय अब तक किसी भी मामले में दोषी नहीं पाए गए हैं।
अजय राय के बाहुबली नेता बृजेश सिंह से भी संबंध बताए जाते हैं।
बृजेश सिंह की पत्नी अन्नपूर्णा सिंह 2022 में बनारस से बीजेपी के प्रत्याशी को हराकर एमएलसी चुनी गई थीं।
बनारस के वरिष्ठ पत्रकार पवन सिंह कहते हैं, "अब तो बृजेश सिंह 'माननीय' नेता हो गए हैं लेकिन जिस समय वो माफ़िया डॉन हुआ करते थे तब उनके शरणदाताओं की सूची में अजय राय का नाम भी था।
"

पीएम मोदी के लोकसभा क्षेत्र बनारस में MLC चुनाव क्यों हारी बीजेपी?
14 अप्रैल 2022
नूंह में छाई रहस्यमयी ख़ामोशी और रह रहकर उठते अनगिनत सवाल-ग्राउंड रिपोर्ट
अजय राय क्यों बनाए गए प्रदेश अध्यक्ष?
उत्तर प्रदेश की वरिष्ठ पत्रकार सुमन गुप्ता इसके कई कारण गिनाती हैं।
वे कहती हैं, "कांग्रेस को एक जुझारू व्यक्ति चाहिए था।
कांग्रेस के पूर्व के प्रदेश अध्यक्ष जुझारू तो थे, लेकिन वो नेता नहीं कार्यकर्ता जैसे थे।
"

साथ ही वे पूछती हैं, "कांग्रेस के पास है ही कौन?"

सुमन गुप्ता कहती हैं, "अजय राय दबंग छवि वाले व्यक्ति हैं।
बनारस में वो राजनीतिक और आर्थिक तौर पर सक्षम हैं और एक बार निर्दलीय चुनाव जीत चुके हैं।
कांग्रेस को लगा कि अजय राय जैसा व्यक्ति खुल के पार्टी के लिए काम कर सकता है।
कांग्रेस में कोई और युवा नेता नहीं है।
उसे ऐसा व्यक्ति चाहिए था जो भले ही चुनाव में उसकी नैया पार न लगा पाए लेकिन दम ख़म वाला हो।
"

क्या बीजेपी 16 आपराधिक मुक़दमों में अभियुक्त अजय राय की छवि को मुद्दा नहीं बनाएगी?

इस पर वरिष्ठ पत्रकार सुमन गुप्ता कहती हैं, "आज के यूपी के मुख्यमंत्री, उप-मुख्यमंत्रियों के ख़िलाफ़ क्या पहले मुकदमे नहीं थे? उससे कोई फ़र्क़ नहीं पड़ता।
जनता जानती है कि राजनीति में व्यक्ति सड़क पर जाएगा तो उसके ख़िलाफ़ 10 तरीक़े के मुक़दमे दर्ज होंगे ही।
पब्लिक में अजय राय की यह भी छवि है कि जब वो नरेंद्र मोदी के ख़िलाफ़ लड़े तो उन्हें वोट मिला।
"

2019 के लोकसभा चुनाव में बनारस की सीट पर प्रधानमंत्री नरेंद्र मोदी को 6,74,664 वोट मिले थे।
समाजवादी पार्टी की शालिनी यादव को 1,95,159 वोट और अजय राय को 1,52,548 मत प्राप्त हुए थे।
जम्मू कश्मीर: जज नीलकंठ गंजू की हत्या का केस जिसकी 34 साल बाद भी हो रही है चर्चा
12 अगस्त 2023
नौकरशाहों की पेंशन बंद करने के नियमों में संशोधन, केंद्र की मंशा पर क्यों उठे सवाल
13 अगस्त 2023
अजय राय, राहुल गांधी की भारत जोड़ो यात्रा में भी शामिल हुए थे

बीजेपी से कैसे बढ़ी दूरियां, गिरा राजनीतिक ग्राफ़
कभी बीजेपी के नेता रहे अजय राय के राजनीतिक सफ़र को क़रीब से देखने वाले बनारस के वरिष्ठ पत्रकार पवन सिंह बताते हैं कि अजय राय का करियर ग्राफ़ लगातार ढलान की ओर बढ़ता गया।
वे कहते हैं, "इसकी शुरुआत 2009 के चुनाव से हुई।
तब डॉ मुरली मनोहर जोशी इलाहाबाद से बनारस की सीट पर लड़ने पहुंचे थे और अजय राय को टिकट नहीं दिया गया था।
"

पवन सिंह कहते हैं, "असल मोड़ तो तब आया जब वे पहली बार 2014 और फिर 2019 में प्रधानमंत्री नरेंद्र मोदी के ख़िलाफ़ चुनाव लड़े।
उन्होंने रही सही कसर भी पूरी कर दी।
"

वे कहते हैं, "पिंडरा विधानसभा सीट पर भी अजय राय का ग्राफ़ गिरता नज़र आ रहा है।
जिस सीट को वो निर्दलीय जीत चुके हैं उस सीट पर कांग्रेस के टिकट से 2022 में वो तीसरे नंबर पर थे।
"
तो फिर अजय राय में कांग्रेस आलाकमान को क्या फ़ायदे नज़र आ रहे हैं?
पवन सिंह कहते हैं, "अजय राय की गांधी परिवार से निकटता है।
प्रियंका गांधी से भी निकटता है।
लेकिन मुझे नहीं लगता है कि वो कोई परिवर्तन ला पाएंगे।
जो उत्तर प्रदेश के नए वोटर हैं उन्होंने 1989 के पहले का कांग्रेस का ज़माना नहीं देखा है जब पार्टी उत्तर प्रदेश में शासन किया करती थी।
"

पवन सिंह अजय राय की छवि के बारे में कहते हैं, "इनसे जुड़ेगा कौन? कभी यह सॉफ्ट हिंदुत्व की बात करते हैं।
कभी जनेऊधारी बनते हैं।
कभी एंग्री यंग पॉलिटिशियन बनते हैं।
लेकिन किसी भी प्रयोग से कोई फ़ायदा नहीं हो रहा है।
"

अजय राय भूमिहार बिरादरी के हैं।
तो पूर्वांचल के भूमिहारों पर उनका कितना प्रभाव है?

पवन सिंह कहते हैं, "भूमिहारों में विकासपुरुष के नाम पर बीजेपी नेता और जम्मू कश्मीर के उपराज्यपाल मनोज सिन्हा का कद बड़ा है।
लेकिन वो ख़ुद ग़ाज़ीपुर लोकसभा सीट अफ़ज़ाल अंसारी से हार गए थे।
भूमिहार कोई बाहुल्य वाली जाति नहीं है।
पूर्वांचल में जातिगत आधार पर भी दो-तीन प्रतिशत से ज़्यादा भूमिहार नहीं हैं।
पूर्वांचल में ओबीसी ज़्यादा निर्णायक हैं।
"

क्या अजय राय कांग्रेस को यूपी में खड़ा कर पाएंगे?
2024 के चुनावों में महज़ 6 से 7 महीने का ही समय बचा है।
ऐसे में पार्टी के प्रदेश प्रवक्ता हिलाल नक़वी कहते हैं कि उत्तर प्रदेश में कांग्रेस के संगठन को पुनर्जीवित करना एक बड़ी चुनौती है।
हालांकि वे यह भी मानते हैं कि अजय राय अपने आप में एक डायनामिक नेता हैं और रहे हैं।
वे कहते हैं, "बनारस और आसपास के इलाके में यह असरदार हैं।
कांग्रेस को उम्मीद है कि अजय राय के आने से कम से कम पूर्वांचल में तो सकारात्मक नतीजे मिलने ही चाहिए।
"

हिलाल नक़वी यह भी याद दिलाते हैं कि, "जब-जब अजय राय ने बनारस से चुनाव लड़ा है तब तब ख़ुद राहुल गाँधी और प्रियंका गाँधी ने उनके लिए रोड शो निकाले हैं और काफ़ी प्रचार किया है।
"
दिल्ली में बुधवार को हुई कांग्रेस की बैठक के बाद एक नया राजनीतिक विवाद खड़ा हो गया।
कांग्रेस के बड़े नेता साल 2024 के लोकसभा चुनावों के लिए हर राज्य के नेताओं के साथ बैठक कर रहे हैं।
इसी सिलसिले में कांग्रेस अध्यक्ष मल्लिकार्जुन खड़गे, सांसद राहुल गांधी, पार्टी महासचिव केसी वेणुगोपाल और दिल्ली प्रदेश कांग्रेस के प्रभारी दीपक बाबरिया समेत दिल्ली के कई कांग्रेस नेताओं की बुधवार को बैठक हुई।
बैठक के बाद कांग्रेस नेता अलका लांबा ने मीडिया से बातचीत में कहा कि पार्टी नेताओं को राज्य में संगठन को मज़बूत बनाने को कहा गया है और कांग्रेस को दिल्ली की सातों लोकसभा सीटों पर चुनाव की तैयारी रखनी है।
छोड़िए Twitter पोस्ट, 1
Twitter सामग्री की इजाज़त?
इस लेख में Twitter से मिली सामग्री शामिल है।
कुछ भी लोड होने से पहले हम आपकी इजाज़त मांगते हैं क्योंकि उनमें कुकीज़ और दूसरी तकनीकों का इस्तेमाल किया गया हो सकता है।
आप स्वीकार करने से पहले Twitter cookie policy और को पढ़ना चाहेंगे।
इस सामग्री को देखने के लिए 'अनुमति देंऔर जारी रखें' को चुनें।
अनुमति देंऔर जारी रखें
वीडियो कैप्शनचेतावनी: बीबीसी दूसरी वेबसाइट्स की सामग्री के लिए ज़िम्मेदार नहीं है।
पोस्ट Twitter समाप्त, 1
एक सवाल के जवाब में अलका लांबा ने यह भी कहा कि “इसपर अभी कोई फ़ैसला नहीं हुआ है कि हम दो सीट पर लड़ेंगे या चार सीट पर लड़ेंगे और बाक़ी पर कोई काम नहीं करेंगे।
”

अलका लांबा ने यह भी कहा कि कांग्रेस साल 2019 के लोकसभा चुनाव में दिल्ली की सभी सातों सीटों पर दूसरे नंबर पर थी।
इस बयान के बाद आम आदमी पार्टी के कई नेता भड़क गए और विपक्षी गठबंधन से हटने तक की बात कह दी।
छोड़कर ये भी पढ़ें आगे बढ़ें
ये भी पढ़ें
चेतन सिंह चौधरी
आरपीएफ जवान चेतन ने बुर्के वाली महिला पर बंदूक तान क्यों छोड़ दिया था?- प्रेस रिव्यू
मुशाल हुसैन मलिक
यासीन मलिक की पत्नी को पाकिस्तान ने प्रधानमंत्री का सलाहकार क्यों बनाया?
इमरान ख़ान और शाह महमूद क़ुरैशी
पाकिस्तान में बीती रात पूर्व विदेश मंत्री और मानवाधिकार कार्यकर्ता क्यों किए गए गिरफ़्तार
अरविंद नेताम
अरविंद नेताम का इस्तीफा छत्तीसगढ़ कांग्रेस के लिए कितना बड़ा झटका
समाप्त
पीएम मोदी, बीजेपी और एनडीए के ख़िलाफ़ 'विपक्षी एकता' की चर्चा अचानक ग़ायब क्यों हो गई है
14 जुलाई 2023
पटना में मिले 15 विपक्षी दल लेकिन दिल मिलने में कितनी दूरियां
24 जून 2023
दिल्ली और पंजाब दो अहम राज्य हैं जहां आप और कांग्रेस के बीच समझौता आसान नहीं होगा 
इमेज स्रोत,ANI
क्यों भड़की आम आदमी पार्टी
आप नेता दिलीप पांडे ने कहा कि अगर आने वाले लोकसभा चुनावों में कांग्रेस पार्टी की इच्छा दिल्ली में कोई गठबंधन करने की नहीं है तो मुझे लगता है कि जो कथित गठबंधन लोकतंत्र और संविधान को बचाने के नाम पर बनाया गया है, उसका हिस्सा होने का हमारा कोई मतलब नहीं है।
छोड़िए Twitter पोस्ट, 2
Twitter सामग्री की इजाज़त?
इस लेख में Twitter से मिली सामग्री शामिल है।
कुछ भी लोड होने से पहले हम आपकी इजाज़त मांगते हैं क्योंकि उनमें कुकीज़ और दूसरी तकनीकों का इस्तेमाल किया गया हो सकता है।
आप स्वीकार करने से पहले Twitter cookie policy और को पढ़ना चाहेंगे।
इस सामग्री को देखने के लिए 'अनुमति देंऔर जारी रखें' को चुनें।
अनुमति देंऔर जारी रखें
वीडियो कैप्शनचेतावनी: बीबीसी दूसरी वेबसाइट्स की सामग्री के लिए ज़िम्मेदार नहीं है।
पोस्ट Twitter समाप्त, 2
वहीं सौरभ भारद्वाज ने कहा है कि छोटे-छोटे नेताओं के बयान का कोई मतलब नहीं है यह विपक्षी गंठबंधन इंडिया की बैठक में तय होगा।
आप नेताओं की तीख़ी प्रतिक्रिया के बाद कांग्रेस ने अलका लांबा के बयान पर फ़ौरन सफ़ाई दी।
दिल्ली प्रदेश के कांग्रेस प्रभारी दीपक बाबरिया ने कहा कि अलका लांबा इस तरह के बयान देने के लिए अधिकृत नहीं हैं।
उनका कहना है, “आम आदमी पार्टी की समझ पर मैं क्या कहूं यह समझ में नहीं आ रहा है।
आम आदमी पार्टी को समझ में आना चाहिए मीडिया पूरा का पूरा भारतीय जनता पार्टी की मदद करना चाहता है, आपको उकसाना चाहता है।
”

दीपक बाबरिया के मुताबिक़ मीटिंग में गठबंधन के बारे में कोई चर्चा नहीं हुई है, मीडिया बीजेपी की मदद करता है और अगर किसी ने ऐसी ख़बर दी है तो मैं उसका खंडन करता हूं।
छोड़िए Twitter पोस्ट, 3
Twitter सामग्री की इजाज़त?
इस लेख में Twitter से मिली सामग्री शामिल है।
कुछ भी लोड होने से पहले हम आपकी इजाज़त मांगते हैं क्योंकि उनमें कुकीज़ और दूसरी तकनीकों का इस्तेमाल किया गया हो सकता है।
आप स्वीकार करने से पहले Twitter cookie policy और को पढ़ना चाहेंगे।
इस सामग्री को देखने के लिए 'अनुमति देंऔर जारी रखें' को चुनें।
अनुमति देंऔर जारी रखें
वीडियो कैप्शनचेतावनी: बीबीसी दूसरी वेबसाइट्स की सामग्री के लिए ज़िम्मेदार नहीं है।
पोस्ट Twitter समाप्त, 3
छोड़कर पॉडकास्ट आगे बढ़ें
छोटी उम्र बड़ी ज़िंदगी
छोटी उम्र बड़ी ज़िंदगी
उन चमकते सितारों की कहानी जिन्हें दुनिया अभी और देखना और सुनना चाहती थी।
दिनभर: पूरा दिन,पूरी ख़बर
समाप्त
ऐसा नहीं है कि आप और कांग्रेस के बीच विपक्षी एकता की मुहिम के बीच यह पहली तक़रार है।
इससे पहले जून में बिहार की राजधानी पटना में हुई बैठक में भी आप ने दिल्ली सर्विस बिल के ख़िलाफ़ कांग्रेस से खुला समर्थन न मिलने पर नाराज़गी जताई थी और गठबंधन से अलग होने की धमकी दी थी।
सवाल यह भी है कि इन दोनों दलों के बीच भरोसा क्यों नहीं बन पा रहा है और किसी भी मुद्दे पर बातचीत से पहले बयानबाज़ी क्यों शुरू हो जाती है?

वरिष्ठ पत्रकार रशीद किदवई मानते हैं कि विपक्षी गठबंधन ‘इंडिया’ में सीटों का जो तालमेल या हिस्सेदारी होगी यह उसकी क़वायद का एक हिस्सा है।
उनके मुताबिक़, “एक होती है राजनीतिक पैंतरेबाज़ी।
साल 2019 के लोकसभा चुनावों में आप और कांग्रेस के बीच गंभीर बातचीत हुई थी।
उस वक़्त आम आदमी पार्टी ख़ुद पांच सीटों पर और कांग्रेस के लिए दो सीटों पर तैयार थी।
रशीद किदवई के मुताबिक़ कांग्रेस का आग्रह था कि आप 4 सीटों पर लड़े और कांग्रेस को 3 सीटों पर लड़ने का मौक़ा मिले।
लेकिन यह बात टूट गई और सातों सीटों पर बीजेपी की जीत हुई।
ख़ास बात यह है कि साल 2019 में कांग्रेस को क़रीब 23 फ़ीसद वोट मिले थे, जबकि आम आदमी पार्टी को 18 फ़ीसदी वोट ही मिले थे।
भले ही राज्य में बड़े बहुमत के साथ आप की सरकार थी।
वरिष्ठ पत्रकार प्रमोद जोशी मानते हैं, अभी कांग्रेस का कोई भी वरिष्ठ नेता किसी तरह का विवाद नहीं चाहता ताकि कोई खलबली न मचे, लेकिन कांग्रेस को लगता होगा कि आप को एक अनौपचारिक संदेश दिया जाए, क्योंकि राजनीति में जो दिखता है वही नहीं होता है।
”
जातिगत जनगणना की मांग कर विपक्ष क्या हासिल करना चाहता है?
कांग्रेस का डर
अलका लांबा कांग्रेस छोड़कर ही आम आदमी पार्टी में शामिल हुई थीं और बाद में फिर से कांग्रेस में शामिल हो गई।
उसके बाद से ही अलका लांबा और आप नेताओं की बीच तल्ख़ी बरक़रार है।
दरअसल दिल्ली में कांग्रेस के कई नेता लगातार केजरीवाल का विरोध करते रहे हैं।
भले ही आप विपक्षी गठबंधन ‘इंडिया’ का हिस्सा हो पर दिल्ली के कांग्रेस नेता केजरीवाल के ख़िलाफ़ लगातार बयान देते रहे हैं।
इसी महीने कांग्रेस हाई कमान ने राज्यसभा में दिल्ली सर्विस बिल पर आप सरकार का समर्थन किया था।
इसके बदले केजरीवाल ने कांग्रेस का धन्यवाद भी किया था, लेकिन पूर्वी दिल्ली से कांग्रेस के सांसद रहे संदीप दीक्षित ने केजरीवाल को बेहतर काम करने की नसीहत दी थी।
बुधवार को भी एक तरफ़ कांग्रेस हाई कमान गठबंधन में दरार बचाने की कोशिश कर रहा था, लेकिन दिल्ली प्रदेश कांग्रेस अध्यक्ष अनिल चौधरी ने शराब नीति पर अरविंद केजरीवाल सरकार पर हमला किया।
दरअसल इस तरह के बयानों के पीछे आप की वजह से कांग्रेस को हुआ नुक़सान है।
दिल्ली में बीजेपी अपने दम पर कांग्रेस को सत्ता से हटाने में नाकाम हो रही थी, लेकिन आप ने उससे राज्य की सत्ता छीन ली।
कांग्रेस का साल 1998 से साल 2013 तक दिल्ली पर शासन रहा था।
लेकिन अब राज्य में कांग्रेस की हालत ऐसी है कि पिछले दो विधानसभा चुनावों में दिल्ली में कांग्रेस अपना खाता भी नहीं खोल पाई है।
लोकसभा चुनावों की बात करें तो साल 2009 में कांग्रेस ने दिल्ली की सभी सात लोकसभा सीटें जीती थीं, लेकिन आप के आने बाद साल 2014 और 2019 में ये सभी सीटें बीजेपी के खाते में चली गईं।
दिल्ली के बाद आप ने पंजाब में कांग्रेस से सत्ता छीन ली।
आम आदमी पार्टी ने साल 2022 में पंजाब विधानसभा चुनाव में कांग्रेस को हराकर अपनी सरकार बनाई थी।
हालांकि साल 2019 के लोकसभा चुनावों में आप को पंजाब में क़रीब आठ फ़ीसद वोट और एक सीट मिली थी।
वहीं कांग्रेस ने 40 फ़ीसद से ज़्यादा वोट के साथ पंजाब की 13 में से आठ लोकसभा सीटें अपने कब्ज़े में की थी।
ऐसे में आम आदमी पार्टी और कांग्रेस दोनों ही एक दूसरे पर दबाव बनाने की राजनीति का सहारा भी ले सकती हैं, ताकि आने वाले लोकसभा चुनावों में ज़्यादा से ज़्यादा सीटों पर दावा कर सकें।
‘इंडिया’ का भविष्य
आप ने न केवल दिल्ली और पंजाब में बल्कि गुजरात में भी कांग्रेस को बड़ा नुक़सान पहुंचाया है।
साल 2017 के विधानसभा चुनावों में कांग्रेस को राज्य में क़रीब 43 फ़ीसद वोट और 77 सीटें मिली थीं।
जबकि पिछले साल हुए विधानसभा चुनावों में कांग्रेस को महज़ 28 फ़ीसद वोट और 17 सीटें ही मिलीं थीं।
उन चुनावों में आप को क़रीब 13 फ़ीसद वोट के साथ 5 सीटें मिली थीं।
रशीद किदवई मानते हैं, “सीधा समीकरण है कि दिल्ली, पंजाब और गुजरात की 46 सीटों में अगर आम आदमी पार्टी और कांग्रेस एक होकर न लड़े हो सकता है कि उनको केवल पंजाब की 5-6 सीटों पर जीत मिले।
”
उनके मुताबिक़ अगर दोनों पार्टियों के बीच तालमेल हो जाता है तो पंजाब कि 13 सीटें और दिल्ली की 7 सीटों में से कम से कम 10-12 सीटों में उनकी मज़बूत दावेदारी होगी।
इसके अलावा उनकी गुजरात में भी एकाध सीट निकलने की संभावना है।
विपक्ष के सामने सीटों के बंटवारे की चुनौती अभी बाक़ी है
इमेज स्रोत,GETTY IMAGES
फ़िलहाल गुजरात की सभी 26 लोकसभा सीटों पर बीजेपी का कब्ज़ा है।
आप ने इसके अलावा मध्य प्रदेश और राजस्थान जैसे राज्यों में भी विस्तार का इरादा जताया है।
जबकि इन राज्यों में बीजेपी और कांग्रेस के बाद कोई तीसरी बड़ी पार्टी नहीं है।
प्रमोद जोशी कहते हैं, “दिल्ली के ज़्यादा पेंचदार चुनाव गुजरात में होंगे और उससे भी ज़्यादा पंजाब में।
आप वाले मध्य प्रदेश में भी कुछ सीटें लेना चाहेंगे।
क्योंकि इस समय बीजेपी और कांग्रेस के बाद तीसरी पार्टी के रूप में उभरने की उसकी महत्वाकांक्षा है।
गुरुवार को बिहार के मुख्यमंत्री और विपक्षी एकता की मुहिम शुरू करने वाले नीतीश कुमार ने दावा किया है कि विपक्ष की ताक़त को देखकर ही बीजेपी ने एनडीए की बैठक शुरू की है।
उन्होंने यह भी कहा है कि साल 2024 के चुनावों में ‘इंडिया’ गठबंधन बहुत अच्छा करेगा।
रशीद किदवई मानते हैं, “इस गठबंधन में परस्पर विरोधी राजनीतिक दल एक साथ आए हैं और उनकी एक ही मंशा है कि नरेंद्र मोदी और बीजेपी को हराया जा सके।
सब एक तरह की मज़बूरी का शिकार हैं।
मुझे ऐसा लगता है कि आने वाले समय में इन बयानबाज़ी से हटकर यथार्थ के धरताल पर फ़ैसला होगा।
”

ऐसा नहीं है कि केवल कांग्रेस और आप के नेताओं के बीच ही यह दरार देखने को मिलती है।
पश्चिम बंगाल में भी कांग्रेस सांसद अधीर रंजन चौधरी अक्सर राज्य में ममता सरकार के ख़िलाफ़ बयान देते रहे हैं।
प्रमोद जोशी के मुताबिक़ अलका लांबा के बयान के बाद विपक्षी गठबंधन में एक छोटी सी चिंगारी ज़रूर शुरू हो गई है।
लेकिन राहुल गांधी आम आदमी पार्टी को पसंद करते हैं क्योंकि आप नेता नरेंद्र मोदी के ख़िलाफ़ खुलकर बोलते हैं।
अरविंद केजरीवाल की आम आदमी पार्टी कई सीटों पर कांग्रेस का समीकरण बिगाड़ सकती है
फ़िलहाल कांग्रेस के बड़े नेता विपक्षी एकता को लेकर काफ़ी सावधानी बरत रहे हैं।
लेकिन यह भी सच है कि हाल ही में कर्नाटक विधानसभा चुनावों में मिली बड़ी जीत के बाद कांग्रेस के नेता ज़्यादा आत्मविश्वास में नज़र आते हैं।
इसी साल मध्य प्रदेश, छत्तीसगढ़ और राजस्थान में विधानसभा चुनाव होने हैं।
उन चुनावों में विपक्षी गठबंधन ‘इंडिया’ की भूमिका और आम आदमी पार्टी का कदम तय करेगा कि एक बार फिर वो कांग्रेस को नुक़सान पहुंचाती है या ‘इंडिया’ गठबंधन विपक्षी एकता की चिंगारी को शांत करने में सफल होता है।
"जब मेरे बच्चे बड़े हो रहे थे, तब मुझे बड़ा दुख होता था कि वे अपने नाना जी के बिना बड़े हो रहे हैं।
उनसे कुछ सीख नहीं सकते, उन्हें देख नहीं सकते।
इस बात का भी दुख है कि किसी मुद्दे पर बात करने के लिए वे नहीं है।
"

मुक्ता दाभोलकर ने बीबीसी मराठी से बातचीत में बताया है कि वह अपने पिता डॉ।
नरेंद्र दाभोलकर को कैसे याद करती हैं और उन्होंने जो काम शुरू किया था उसे कैसे आगे बढ़ा रही हैं।
ठीक दस साल पहले 20 अगस्त, 2013 को सामाजिक कार्यकर्ता और अंधश्रद्धा निर्मूलन समिति (एएनआईएस) के संस्थापक नरेंद्र दाभोलकर की पुणे में दिनदहाड़े हत्या कर दी गई थी।
लेकिन दाभोलकर की हत्या के बाद भी उनके विचारों पर आधारित आंदोलन रुका नहीं है।
बीते दस साल उनके आंदोलन और आंदोलन से जुड़े लोगों के लिए कैसे रहे हैं, यह हमें उनकी बेटी मुक्ता दाभोलकर ने बताया है।
बीबीसी मराठी संवाददाता जान्हवी मूले से मुक्ता दाभोलकर ने जो बताया है, उसका संपादित अंश पढ़िए।
छोड़कर ये भी पढ़ें आगे बढ़ें
ये भी पढ़ें
पाकिस्तान में एक हिंदू महिला शादी के दौरान
पाकिस्तान में अल्पसंख्यक हिंदू, सिख और ईसाई किस हाल में रह रहे हैं?
आईपीएस अधिकारी अमित सिन्हा
इस आईपीएस अधिकारी ने 51 साल की उम्र में रचा इतिहास
पीएम मोदी
पीएम नरेंद्र मोदी ने लाल क़िले से जो कहा, लोकसभा चुनाव से पहले उन दावों में कितना दम?
द गांबिया के लैैमिन के मां-बाप
कफ़ सिरप: 'जब मैं देखता हूँ कि कोई दवा भारत में बनी है, तो उसे छूता भी नहीं'
समाप्त
डॉक्टर दाभोलकर की हत्या के बाद यही सोचा कि चाहे कुछ भी हो, आंदोलन के काम को इसी जोश के साथ जारी रखना है।
यह वैचारिक ही नहीं बल्कि भावनात्मक प्रतिक्रिया थी।
किसी व्यक्ति की हत्या करके उनके विचारों को ख़त्म करने की कोशिश की गई थी।
यही कारण है कि बीते दस सालों में महाराष्ट्र अंधश्रद्धा निर्मूलन समिति के हम सभी कार्यकर्ताओं ने अपनी क्षमता से अधिक काम करने का प्रयास किया।
इसमें राज्य भर में घूमना, लोगों से मिलना, व्याख्यान देना और संगठन की गतिविधियों को पहले की तरह जारी रखना जैसी बातें शामिल हैं।
हम पांच साल से उस जगह पर जा रहे हैं जहां डॉक्टर दाभोलकर को गोली मारी गई थी।
हमारी मांग यही थी कि जांच ठीक से होनी चाहिए।
डॉक्टर की हत्या से पहले ही जाति पंचायतों की मनमानी के ख़िलाफ़ काम शुरू हो चुका था।
पिछले दस वर्षों में वह काम और बढ़ गया है।
2017 में जादू-टोना विरोधी सामाजिक बहिष्कार रोकथाम अधिनियम पारित किया गया था।
इस दौरान कार्यकर्ताओं ने जादू-टोना विरोधी क़ानून के तहत दर्ज मामलों की पैरवी करने में भी महत्वपूर्ण काम किया।
उन चमकते सितारों की कहानी जिन्हें दुनिया अभी और देखना और सुनना चाहती थी।
दिनभर: पूरा दिन,पूरी ख़बर
समाप्त
कुछ साल पहले यह क़ानून कर्नाटक में भी पारित हुआ था, लेकिन जहां तक ​​मेरी जानकारी है, वहां ज़्यादा मामले दर्ज नहीं किये गये थे।
हम जानते हैं कि क़ानून पारित करने से कोई बदलाव नहीं आता, बल्कि क़ानून लागू करने की ज़िद करने वाले लोगों की ज़रूरत होती है।
महाराष्ट्र में अब अगर किसी भी तरह का जादू-टोना आदि होता है तो अंधश्रद्धा निर्मूलन समिति कार्यकर्ताओं और आम लोगों के साथ-साथ पुलिस का भी मानना ​​है कि इसे संज्ञान में लिया जाना चाहिए।
महाराष्ट्र में इस क़ानून के तहत एक हज़ार से ज़्यादा मामले दर्ज किये गए।
इसका मतलब है कि यहां आंदोलन ज़िंदा है।
10 साल बाद मैं एक बात ज़रूर कहना चाहूंगी, जादू-टोना विरोधी क़ानून के ख़िलाफ़ कई आपत्तियां दर्ज की गईं, कहा गया कि 'यह क़ानून धार्मिक मामलों में हस्तक्षेप करेगा' या 'इस क़ानून का इस्तेमाल एक ही धर्म के लोगों के ख़िलाफ़ होगा'।
आम लोगों में ऐसी आपत्तियों से डर उत्पन्न होता है।
राजनेता भी वैज्ञानिक दृष्टिकोण से निर्णय लेने से डरते हैं।
लेकिन जादू टोना क़ानूनों के आंकड़े साबित करते हैं कि ये सभी आपत्तियां झूठी हैं।
इसमें सभी जादू टोने में हर जाति और हर धर्म के गुरू शामिल हैं।
साथ ही यह बात भी स्पष्ट हुई कि इससे किसी भी तरह के धार्मिक आचरण में कोई समस्या नहीं होती है।
बावजूद इन सबके, अंधश्रद्धा निर्मूलन समिति के सामने कोई आसान चुनौती नहीं थी।
हमारे समाज में विज्ञान को तोड़ मरोड़ कर पेश करने का दौर है।
बिना किसी प्रमाण के यह दावा किया जाने लगा है कि पौराणिक काल में भारत के पास सब कुछ था, और यह प्रयोग बढ़ता ही जा रहा है।
दूसरी ओर, संगठित तौर पर भी अंध विश्वास की जड़ें मज़बूत होने लगी हैं।
राम रहीम बाबा और बागेश्वर धाम जैसे बाबा अभी भी हैं जो कॉरपोरेट तरीके से अपना साम्राज्य चलाते हैं।
ऐसा प्रतीत होता है कि उनके राजनीतिक संबंध भी हैं।
यह कॉरपोरेट प्रचार सोशल मीडिया पर भी फलता-फूलता नज़र आ रहा है।
जैसे-जैसे ऐसे लोग मज़बूत हो रहे हैं, तेज़ी से बढ़ रहे हैं, आंदोलन के सामने चुनौती बढ़ती दिख रही है।
राजनेता इनके ख़िलाफ़ कोई स्टैंड लेते नज़र नहीं आ रहे हैं।
दरअसल, भारतीय संविधान के अनुसार वैज्ञानिक दृष्टिकोण रखना भारतीय नागरिक का मूल कर्तव्य है।
लेकिन राजनेता न तो यह कर्तव्य निभाते दिख रहे हैं और न ही अपने व्यवहार से ऐसा कोई मानक स्थापित कर रहे हैं।
राजनेताओं को लगता है कि लोगों को खुश रखना होगा।
अगर उन्हें लगता है कि किसी चीज़ से लोगों को ठेस पहुंचेगी, तो वे ऐसा कुछ नहीं करते हैं, ऐसा करने से बचते हैं।
इसके विपरीत, बड़ी संख्या में ऐसे नेता हैं जो लोगों की भावुकता का इस्तेमाल अपने फायदे के लिए करते हैं।
उच्च संवैधानिक पद पर बैठे राजनीति में ऐसे बहुत कम लोग हैं जो वैज्ञानिक सोच को स्पष्टता से ज़ाहिर करते हैं।
अंधश्रद्धा निर्मूलन समिति ने एक ओर जहां आंदोलन का काम जारी रखा है, वहीं दूसरी ओर हत्याकांड की जांच सुचारू हो, इसके लिए भी कोशिश की है।
हमारे प्रयासों की वजह से मामले की हाई कोर्ट से निगरानी हो रही है।
हम इस जांच की हाई कोर्ट की निगरानी को न रोकने के लिए सुप्रीम कोर्ट गए हैं।
मुक़दमा चल रहा है, और यह महत्वपूर्ण है कि समय से इसमें न्याय हो।
चार हत्याओं के दस साल बाद भी मास्टरमाइंड नहीं पकड़ा जा सका है।
(जैसे नरेंद्र दाभोलकर, गोविंद पानसरे, गौरी लंकेश और एमएम कलबुर्गी की भी हत्या हुई थी।
)

चार हत्याओं के बाद भी मास्टरमाइंड तक पहुंचना मुश्किल नहीं होता।
लेकिन दस साल में उन्हें पकड़ने की राजनीतिक इच्छाशक्ति हमने कभी नहीं देखी, चाहे सरकार किसी की भी रही हो।
आशंका है कि भविष्य में भी ऐसी घटनाएं होंगी।
चूंकि हत्या करने वाले लोगों को व्यवस्था से शह मिल रही है, इसलिए दावे से नहीं कहा जा सकता है कि ऐसा नहीं होगा।
दस साल पहले, सोशल मीडिया हर किसी के दैनिक जीवन का उतना हिस्सा नहीं था जितना आज बन गया है।
इसलिए आज झूठ भी तेज़ी से फैलता है।
ऐसे में हमारे सामने चुनौती ज़रूर बढ़ गई है।
जब भी सोशल मीडिया पर कुछ ग़लत बातें, अंधविश्वास फैलाया जाता है तो हम तुरंत उसका जवाब तैयार करके प्रसारित कर देते हैं।
बेशक, सोशल मीडिया ऐसा मॉडल है कि वहां जिस बात पर विवाद होता है वो बात ज़्यादा फैलती है।
जहां दावे झूठे साबित हुए हों या फिर विवादों को सुलझाने का प्रयास किया गया है, वे सोशल मीडिया पर वायरल नहीं होते हैं।
यह हम सभी के लिए एक बड़ी चुनौती है।
मुझे लगता है कि छोटे बच्चों के बीच सोशल मीडिया के संदेशों में सच और झूठ की पहचान सिखाने पर काम करने की आवश्यकता है।
क्योंकि अंततः अंधविश्वास को वैज्ञानिक दृष्टिकोण से ही ख़त्म किया जा सकता है।
यह सबूत खोजने और फिर विश्वास करने का एक साधारण मामला है।
आपको अपनी पोस्ट में भी ऐसा ही करना सीखना चाहिए।
लेकिन हमें बड़ी संख्या में युवाओं को यह सिखाने की ज़रूरत है कि किसी भी दावे से संबंधिति सबूत को कैसे खोजें।
इस दौरान जब मैंने कुछ बच्चों से पूछा तो शहर के कॉलेजों में पढ़ रहे बच्चे फैक्ट फाइंडिंग वेबसाइट का नाम नहीं बता सके।
हम जो लिख रहे हैं, पढ़ रहे हैं और सबसे महत्वपूर्ण बात जो साझा कर रहे हैं, वह सच है या झूठ? हमें इसे हर तरफ़ से जांचना सीखना चाहिए।
इस दिशा में हमें और अधिक काम करना चाहिए।
ये काम आज हमारे बच्चों के लिए ही नहीं, समाज के हर बच्चे के लिए ज़रूरी है।
हर किसी को इस विचार की आवश्यकता होगी।
निःसंदेह, कोई भी आंदोलन केवल विचारधारा से उत्पन्न नहीं होता है।
इसलिए हम विभिन्न गतिविधियों के माध्यम से बच्चों को अगली पीढ़ी तक पहुंचाने का प्रयास कर रहे हैं।
हमारा जीवन कितना बदला
डॉ।
दाभोलकर की हत्या के बाद हमारी निजी ज़िंदगी पूरी तरह से बदल गई।
हमारा व्यक्तित्व और हमारा जीवन अनुभव बदल गया है।
हमने जितना हो सके उतना देने की कोशिश की है।
यही सोच है जो तर्कसंगत सोच वाले लोगों को ताक़त देती है कि जो जैसा है, वैसा ही उसका सामना करना है।
जैसी बाहरी चुनौतियाँ थीं, वैसी ही कुछ आंतरिक चुनौतियाँ भी थीं।
हम इससे सुरक्षित बाहर निकलने में सफल रहे और काम पर कोई प्रभाव नहीं पड़ा।
जैसे-जैसे साल बीतते हैं, हम अलग-अलग चरणों में उन चीज़ों का दर्द महसूस करते हैं जो हमने खो दी हैं, ख़ासकर डॉ।
दाभोलकर की उपस्थिति।
जैसे-जैसे समय बीतता है दुख की यह भावना और अधिक तीव्र होती जाती है।
वह गहरी उदासी आपको नीचे नहीं खींचती, बल्कि वह वैसे ही बनी रहती है।
यदि किसी प्रियजन की असामयिक हत्या हो जाए, तो लोगों को उसका दर्द सहना पड़ता है, इसका कोई विकल्प नहीं है।
उत्तर प्रदेश की योगी आदित्यनाथ सरकार ने मीडिया में आने वाली ऐसी 'नकारात्मक ख़बरों' की जांच कराने का फ़ैसला किया है जो उसकी 'छवि पर असर' डाल रही हैं।
मुख्यमंत्री कार्यालय की ओर से एक आदेश जारी किया गया है।
इसमें मंडल आयुक्तों और जिलाधिकारियों से कहा गया है कि वो मीडिया संस्थान की ओर से प्रकाशित और प्रसारित 'नकारात्मक' ख़बरों की जांच के लिए इनके ब्योरे ऑनलाइन एकीकृत शिकायत निवारण प्रणाली यानी आईजीआरएस पर अपलोड करें।
आदेश के मुताबिक़ ऐसी ख़बरों को जिलाधिकारियों के ज़रिये संबंधित मीडिया संस्थानों को भेजकर पूछा जाएगा कि ये ख़बर क्यों छपी।
इसके साथ ही इसकी एक कॉपी सूचना विभाग को भी भेजी जाएगी।
मुख्यमंत्री योगी आदित्यनाथ सरकार के प्रमुख सचिव संजय प्रसाद की ओर से 16 अगस्त को ये सर्कुलर जारी किया गया है।
सर्कुलर में कहा गया है, "अगर राज्य सरकार को पता चला कि ग़लत तथ्यों के आधार पर तोड़-मरोड़ कर या नकारात्मक ख़बर प्रकाशित कर उसकी या जिला प्रशासन की छवि धूमिल करने की कोशिश की गई है तो संबंधित जिलाधिकारी मीडिया संस्थान को ये ख़बर भेज कर स्पष्टीकरण मांगेंगे।
"

छोड़कर ये भी पढ़ें आगे बढ़ें
ये भी पढ़ें
रजनीकांत योगी आदित्यनाथ के साथ
योगी आदित्यनाथ के पैर छूने को लेकर हुए विवाद पर रजनीकांत ने क्या कहा
शिमला के समरहिल इलाके में हुए हादसे में खानदान की तीन पीढ़ियां गंवाने वाला एक शोकाकुल परिवार
हिमाचल प्रदेश: बारिश और भूस्खलन ने जो ज़ख़्म दिए हैं उन्हें भरने में।
हरियाणा के नूंह में बुलडाज़र
नूंह का सन्नाटा तोड़ते बुलडोज़र और प्रशासन की कार्रवाई पर उठते सवाल- ग्राउंड रिपोर्ट
अमित शाह
नौकरशाहों की पेंशन बंद करने के नियमों में संशोधन, केंद्र की मंशा पर क्यों उठे सवाल
समाप्त
उत्तर प्रदेश सरकारी आदेश
क्या कह रहे हैं पत्रकार?
सरकार के इस आदेश को राज्य के पत्रकार किस नज़रिये से देख रहे हैं हैं और इस आदेश का मकसद क्या है, इसे लेकर बीबीसी ने पत्रकारों और सरकार के मीडिया प्रतिनिधि से बात की।
बिहार की सियासत में एक बार फिर से हलचल तेज़ दिख रही है।
कई मीडिया रिपोर्टों में ये कहा गया है कि नीतीश कुमार महागठबंधन का साथ छोड़कर अपने पुराने साथी एनडीए के साथ जा सकते हैं।
जब से बिहार के पूर्व मुख्यमंत्री कर्पूरी ठाकुर को भारत रत्न देने की घोषणा की गई और इसपर नीतीश कुमार और लालू प्रसाद यादव ने अलग-अलग तरीके से प्रतिक्रिया दी, तभी से बिहार की राजनीति में अटकलों का दौर शुरू हो गया है।
इस पूरे मामले को और हवा तब मिली जब आरजेडी सुप्रीम लालू प्रसाद यादव की बेटी रोहिणी आचार्य ने तीन ट्वीट किए।
हालांकि, रोहिणी आचार्य ने ये ट्वीट डिलीट कर दिए लेकिन इस पर शुरू हुआ हंगामा अभी तक जारी है।
इसीबीच ख़बर आ रही है कि सम्राट चौधरी और बिहार बीजेपी प्रभारी विनोद तावड़े की अमित शाह के साथ आज रात अहम बैठक हो सकती है।
बताया जा रहा है कि इस बैठक में सुशील मोदी के अलावा बिहार के दो पूर्व उप मुख्यमंत्री तारकिशोर प्रसाद और रेणु देवी भी शामिल रहेंगे।
जेडीयू के नेता और राज्य के वित्त मंत्री विजय कुमार चौधरी ने मौजूदा राजनीतिक स्थिति को लेकर कहा है कि बिहार सरकार में सबकुछ ठीक है।
आरजेडी के नेता शक्ति सिंह यादव ने भी यही दोहराते हुए कहा कि मौजूदा सरकार पूरे भरोसे पर काम कर रही है और आगे भी करती रहेगी।
बीजेपी नेता और सांसद गिरिराज सिंह ने ये कह दिया है कि नीतीश कुमार के लिए अब दरवाज़े बंद हैं लेकिन कई मीडिया रिपोर्टों में सूत्रों के हवाले से ये कहा जा रहा है कि नीतीश कुमार विधानसभा भंग कर सकते हैं।
इस बीच गुरुवार को नीतीश कुमार ने बिहार कैबिनेट की बैठक बुलाई लेकिन इसके बाद होने वाली प्रेस ब्रीफ़िंग को रद्द कर दिया गया।
फिर नीतीश कुमार के आवास पर जेडीयू के नेताओं के जुटने जैसे एक-एक कर कई घटनाक्रमों के मद्देनज़र ये अटकलें बढ़ीं कि क्या नीतीश कुमार सीएम पद से इस्तीफ़ा देने जा रहे हैं?

उधर आरजेडी के वरिष्ठ नेता और नीतीश कुमार के भी सहयोगी रह चुके शिवानंद तिवारी ने भरोसा जताया है कि बिहार में नीतीश कुमार के नेतृत्व में महागठबंधन चुनाव लड़ेगा।
तिवारी ने बताया कि कल कर्पूरी ठाकुर के बहाने बिहार की राजनीति के तीनों खेमों ने अपनी अपनी ताक़त का प्रदर्शन किया।
उन्होंने कहा, "यह माना जाता है कि बिहार के तीन में दो ख़ेमें जिधर रहते हैं बहुमत उधर ही रहता है।
कल के तीनों कार्यक्रम की ताक़त से स्पष्ट हो गया है कि नीतीश कुमार के नेतृत्व में महागठबंधन लोकसभा के चुनाव भाजपा के अश्वमेध यज्ञ के घोड़े को बिहार में ही पकड़ कर बांध देगा।
इस प्रकार संविधान, लोकतंत्र और सामाजिक न्याय विरोधी नरेंद्र मोदी का पुनः प्रधानमन्त्री बनने का सपने धूल धूसरित हो जायेगा।
नीतीश कुमार के नेतृत्व में बिहार के महागठबंधन की यह भूमिका इतिहास में दर्ज होगी।
"

आरजेडी और जेडीयू के बीच तनातनी की ख़बरें पिछले काफ़ी समय से चल रही हैं।
हालांकि, दोनों पार्टियां इन अटकलों को खारिज भी करती आई हैं।
लेकिन कर्पूरी ठाकुर की जन्मशती यानी 24 जनवरी को नीतीश कुमार ने एक कार्यक्रम के दौरान परिवारवाद पर निशाना साधा।
इस दौरान नीतीश कुमार ने ये कहा कि "कर्पूरी ठाकुर ने कभी अपने परिवार को आगे नहीं बढ़ाया।
आजकल लोग अपने परिवार को बढ़ाते हैं।
कर्पूरी ठाकुर के नहीं रहने के बाद उनके बेटे रामनाथ ठाकुर को हमने बनाया।
हमने भी कर्पूरीजी से सीखकर परिवार में किसी को नहीं बढ़ाया।
हम हमेशा दूसरे को बढ़ाते हैं।
"

इससे पहले नीतीश कुमार ने कर्पूरी ठाकुर को भारत रत्न दिए जाने पर एक ट्वीट किया, जिसमें पीएम मोदी का आभार जताया।
हालांकि, उनका ये ट्वीट चर्चा में आ गया।
वजह थी, उन्होंने पहले जो ट्वीट किया उसमें पीएम मोदी को आभार नहीं व्यक्त किया था लेकिन उस ट्वीट को डिलीट कर के नीतीश ने नया ट्वीट किया और फिर पीएम को शुक्रिया कहा।
नीतीश कुमार के परिवारवाद वाले बयान को लालू यादव पर निशाना बताया गया।
इसके बाद लालू यादव की बेटी रोहिणी आचार्य ने सिलसिलेवार ट्वीट किए।
उन्होंने कहा कि समाजवादी पुरोधा होने का करता वही दावा, हवाओं की तरह बदलती जिनकी विचारधारा।
दूसरे पोस्ट में रोहिणी ने लिखा था, "खीज जताए क्या होगा, जब हुआ न कोई अपना योग्य, विधि का विधान कौन टाले, जब खुद की नीयत में ही हो खोट।
"

तीसरे पोस्ट में रोहिणी ने लिखा, "अक्सर कुछ लोग नहीं देख पाते हैं अपनी कमियां, लेकिन किसी दूसरे पे कीचड़ उछालने को करते रहते हैं बदतमीजियां।
"

हालांकि, रोहिणी आचार्य ने ये सभी पोस्ट बाद में डिलीट कर दिए।
बाद में नीतीश की पार्टी के नेता केसी त्यागी ने रोहिणी के पोस्ट के बारे में कहा कि बच्चों को बड़ों की बातों में नहीं बोलना चाहिए।
केंद्रीय मंत्री गिरिराज सिंह ने बिहार के ताज़ा सियासी घटनाक्रम पर कहा है कि नीतीश कुमार बार-बार अपने सहयोगी को डराते रहते हैं।
उन्होंने कहा, "मैं एक कार्यकर्ता के नाते आपको कह सकता हूँ कि नीतीश जी के लिए दरवाज़े बंद हैं।
वह एक अविश्वनीय राजनेता हैं।
मैं तो यही कहूँगा कि उनके लिए एकदम दरवाज़ा बंद है।
"

गिरिराज सिंह काफ़ी समय से ये कहते आ रहे हैं कि लालू यादव अपने बेटे और बिहार के डिप्टी सीएम तेजस्वी यादव को मुख्यमंत्री बनाना चाहते हैं।
लेकिन इस बीच बिहार के बीजेपी अध्यक्ष सम्राट चौधरी का दिल्ली आना और उधर पटना में सीएम आवास पर ललन सिंह, उमेश कुशवाहा, विजय चौधरी और संजय झा जैसे बड़े नेताओं के जुटान ने ये संकेत दिया कि बिहार में सियासी गतिविधियां काफ़ी तेज़ हो गई हैं।
बीबीसी हिंदी ने इस बारे में कुछ वरिष्ठ पत्रकारों से भी सवाल किया था, कि क्या अब नीतीश कुमार का एनडीए के साथ जाना संभव है?

इस पर बिहार की राजनीति को करीब से देखने वाले सुरूर अहमद ने बीबीसी से कहा था, "नीतीश एनडीए में कहां जाएंगे अब? एनडीए का कोई स्कोप तो नहीं है, तो जाकर क्या करेंगे? बिहार में तो बीजेपी से आर-पार की लड़ाई है, ऐसे में बीजेपी के साथ वापस जाना तो पैर में हथौड़ा मारने जैसा होगा।
वो कहीं के नहीं रह जाएंगे।
हां, चुनाव बाद अगर कुछ हो जाए तो उसकी बात अलग है लेकिन चुनाव से पहले तो नीतीश का एनडीए में जाना संभव नहीं लग रहा है।
"

लेकिन अंग्रेज़ी अख़बार द हिंदू की राजनीतिक संपादक निस्तुला हेब्बर का कहना था कि अगर इनको लगा कि कोई राजनीतिक मंशा पूरी होती है एनडीए में जाकर, तो वह कर भी सकते हैं।
ऐसा भी माना जाता है की नीतीश कुमार कभी-कभी ऐसे संकेत इसलिए भी देते हैं ताकि उनके वर्तमान सहयोगी दल थोड़ा असुरक्षित महसूस करें।
दो पाकिस्तानी नागरिकों की हत्या करवाने के पाकिस्तान के आरोपों पर भारत के विदेश मंत्रालय ने प्रतिक्रिया दी है।
विदेश मंत्रालय के प्रवक्ता रणधीर जायसवाल ने कहा, "हमने पाकिस्तान के विदेश सचिव की ओर से दिए बयान पर कुछ मीडिया रिपोर्ट्स देखी हैं।
ये भारत विरोधी झूठा प्रोपेगेंडा चलाने का पाकिस्तान का नया प्रयास है।
"

दरअसल, इस्लामाबाद में पाकिस्तान के विदेश सचिव मोहम्मद साइरस सज्जाद क़ाज़ी ने गुरुवार को कहा कि सियालकोट और रावलकोट में दो पाकिस्तानी नागरिकों की हत्या में भारतीय एजेंटों के शामिल होने के 'पुख़्ता सबूत' हैं।
इस पर भारत के विदेश मंत्रालय के प्रवक्ता ने कहा, "दुनिया जैसा कि जानती ही है कि पाकिस्तान लंबे समय से आतंकवाद, संगठित अपराध और अवैध गतिविधियों का गढ़ रहा है।
बयान में कहा गया, "भारत और कई अन्य देशों ने सार्वजनिक तौर पर पाकिस्तान को चेताया है कि इस आतंकवाद और हिंसा की अपनी प्रकृति का शिकार वह खुद होगा।
पाकिस्तान वही काटेगा, जो उसने बोया है।
अपने गलत कामों के लिए दूसरों पर आरोप मढना न तो जायज़ है और न ही ये समाधान है।
"

क्या कहा था पाकिस्तान ने?

पाकिस्तान ने इन मामलों को सुपारी देकर हत्या करवाने का मामला बताया।
पाकिस्तान के विदेश सचिव ने आरोप लगाया, "11 अक्टूबर 2023 को शाहिद लतीफ़ नाम के व्यक्ति की हत्या सियालकोट में एक मस्जिद के बाहर कर दी गई।
योगेश कुमार नाम के एक भारतीय एजेंट ने इस हत्या का षडयंत्र रचा, वो किसी तीसरे देश में रह रहा है।
उसने मोहम्मद उमेर नाम के एक व्यक्ति को हायर किया।
"

शाहिद लतीफ़ को भारत में पठानकोट हमले का मास्टरमाइंड माना जाता है।
साल 2016 में पठानकोट में हुए चरमपंथी हमले में सात भारतीय सैनिकों की मौत हो गई थी।
हमले में शामिल सभी चरमपंथी भी मारे गए थे।
पाकिस्तानी विदेश सचिव ने दावा किया कि मोहम्मद उमर ने पांच लोगों की टीम बनाई और पहली बार में वो फेल रहे लेकिन 11 अक्टूबर को उन्होंने लतीफ़ की हत्या कर दी।
क़ाज़ी ने बताया कि 12 अक्टूबर को मोहम्मद उमेर को गिरफ्त़ार कर लिया गया, वो देश से फरार होने की कोशिश में था।
विदेश सचिव ने आरोप लगाया कि दूसरी हत्या मोहम्मद रियाज़ नाम के व्यक्ति की हुई।
रियाज़ एओक कश्मीरी चरमपंथी थे जिनकी पाकिस्तान प्रशासित कश्मीर के रावलकोट में 8 सितंबर 2023 में एक मस्जिद में गोली मारकर हत्या कर दी गई थी।
रियाज़ को अबु कासिम कश्मीरी के नाम से भी जाना जाता था।
पाकिस्तान ने दावा किया है कि सुरक्षा अधिकारियों ने मोहम्मद अब्दुल्ला अली नाम के आरोपी को 15 सितंबर 2023 को गिरफ्तार कर लिया।
गणतंत्र दिवस की पूर्व संध्या पर भारत सरकार ने पद्म पुरस्कारों से सम्मानित किए जाने वाली शख्सियतों की सूची जारी की है।
पार्बती बरुआ, असम

भारत की पहली महिला महावत पार्बती बरुआ को पद्मश्री सम्मान देने की घोषणा की है।
उन्हें सामाजिक कार्य ( पशु कल्याण) के क्षेत्र में विशिष्ट काम करने के लिए ये सम्मान दिया जाएगा।
गुरविंदर सिंह, हरियाणा

सिरसा के सामाजिक कार्यकर्ता गुरविंदर सिंह को सामाजिक कार्य के लिए पद्मश्री दिया जाएगा।
प्रेस विज्ञप्ति के अनुसार वो बेघर, अनाथ और दिव्यांगजनों के लिए काम करते हैं।
सत्यनारायण बेलेरी, केरल

केरल के किसान सत्यनारायण बेलेरी को 650 पारंपरिक धान के बीजों का संरक्षण करने के लिए सरकार ने पद्मश्री देने की घोषणा की है।
उन्हें ये सम्मान अन्य श्रेणी में दिया गया है।
के चेलेम्मल, दक्षिणी अंडमान

ऑर्गेनिक खेती के लिए दक्षिणी अंडमान की के चेलेम्मल को अन्य श्रेणी में पद्मश्री दिया जाएगा।
सरकारी विज्ञप्ति के अनुसार उन्होंने 10 एकड़ की ऑर्गेनिक खेती तैयार की है।
संगथानकिमा, मिज़ोरम

मिज़ोरम के सामाजिक कार्यकर्ता संगथानकिमा को सामाजिक कार्य (बच्चे) के लिए पद्म श्री देने का निर्णय लिया गया है।
वो मिज़ोरम के एक बड़ा अनाथालय चलाते हैं।
दुखु माझी, पश्चिम बंगाल

बंगाल के पुरुलिया के पर्यावरणविद् जिन्होंने बीते पांच दशकों में वृक्षारोपण किया है।
वे एक डॉक्यूमेंट्री में दिखे थे जिसका शीर्षक था - रुखू माटी, दुखु माझी।
वे 12 साल की उम्र से इसी काम में जुटे हैं।
78 साल के माझी सरकारी बयान के मुताबिक पैसे की कमी के कारण अपनी पढ़ाई पूरी नहीं कर सके लेकिन उन्होंने पर्यावरण के क्षेत्र अहम योगदान दिया।
जेडीयू के प्रवक्ता के सी त्यागी ने लालू प्रसाद की बेटी रोहिणी आचार्य के ट्वीट को लेकर पूछे गए सवाल पर कहा कि वो बच्चों की बातों पर टिप्पणी नहीं करते हैं।
उन्होंने कहा, "ऐसा है कि हम बच्चों के कमेंट्स पर कमेंट नहीं करते हैं।
नीतीश जी की टिप्पणी न तो लालू यादव और न ही सोनिया गांधी के बारे में थी।
वो कर्पूरी ठाकुर की प्रशंसा कर रहे थे कि उन्होंने अपने बेटे को राजनीति में नहीं आने दिया।
"

कर्पूरी ठाकुर की जन्मशती यानी 24 जनवरी को नीतीश कुमार ने एक कार्यक्रम के दौरान परिवारवाद पर निशाना साधा था।
भारत सरकार ने कर्पूरी ठाकुर को भारत रत्न देने की घोषणा की है।
इस दौरान नीतीश कुमार ने ये कहा, "कर्पूरी ठाकुर ने कभी अपने परिवार को आगे नहीं बढ़ाया।
आजकल लोग अपने परिवार को बढ़ाते हैं।
कर्पूरी ठाकुर के नहीं रहने के बाद उनके बेटे रामनाथ ठाकुर को हमने बनाया।
हमने भी कर्पूरीजी से सीखकर परिवार में किसी को नहीं बढ़ाया।
हम हमेशा दूसरे को बढ़ाते हैं।
"

उन्होंने कहा कि इंडिया गठबंधन में सब सही चल रहा है।
वहीं जब रोहिणी आचार्य के टिप्पणी के बारे में पूछा गया तो पहले तो उन्होंने इस पर रिपोर्टर से पूछा कि वो कौन हैं?

इसके बाद जब रिपोर्टर ने कहा कि वो लालू प्रसाद की बेटी हैं और आप उनको बहुत अच्छे से बचपन से जानते हैं।
इस पर उन्होंने कहा, " बच्चों को बड़ों के मामले में नहीं बोलना चाहिए।
ये हमारे रीति-रिवाज हैं।
इंडिया गठबंधन में कोई आंच नहीं है।
आंच पश्चिम बंगाल और पंजाब में है।
"

बिहार की सियासत में एक बार फिर से हलचल तेज़ दिख रही है।
कई मीडिया रिपोर्टों में ये कहा गया है कि नीतीश कुमार महागठबंधन का साथ छोड़कर अपने पुराने साथी एनडीए के साथ जा सकते हैं।
इस पूरे मामले को और हवा तब मिली जब आरजेडी सुप्रीम लालू प्रसाद यादव की बेटी रोहिणी आचार्य ने तीन ट्वीट किए।
हालांकि, रोहिणी आचार्य ने ये ट्वीट डिलीट कर दिए लेकिन इस पर शुरू हुआ हंगामा अभी तक जारी है।
इसी बीच ख़बर आ रही है कि सम्राट चौधरी और बिहार बीजेपी प्रभारी विनोद तावड़े की अमित शाह के साथ आज रात अहम बैठक हो सकती है।
जयपुर: पीएम मोदी ने राम मंदिर का मॉडल ख़रीदा, राष्ट्रपति मैक्रों को गिफ़्ट किया
मोहर सिंह मीणा
पीएम नरेंद्र मोदी और फ़्रांस के राष्ट्रपति इमैनुएल मैक्रों गुरुवार को जयपुर पहुंचे हैं।
जयपुर में आमेर फोर्ट, जंतर मंतर और हवा महल देखने के साथ करीब उन्होंने दो किलोमीटर का रोड शो भी किया।
इस दौरान पीएम मोदी ने लोकल मार्केट से अयोध्या के श्रीराम मंदिर का एक मॉडल खरीदकर फ़्रांस के राष्ट्रपति मैक्रों को गिफ़्ट किया।
पीएम मोदी ने इस दौरान दुकान पर लगे यूपीआई स्कैनर और डिजिटल पेमेंट के बारे में राष्ट्रपति मैक्रों को जानकारी दी।
फ़्रांस के राष्ट्रपति इमैनुएल मैक्रों दिल्ली में शुक्रवार को भारत के गणतंत्र दिवस कार्यक्रम के मुख्य अतिथि हैं।
वह गुरुवार को फ़्रांस की राजधानी पेरिस से विशेष विमान से जयपुर आए हैं।
इस दौरान दोनों नेताओं की जयपुर के एक होटल में डिनर पर चर्चा है, जिसके कुछ देर बाद दोनों नेता दिल्ली के लिए रवाना होंगे।
राष्ट्रपति द्रौपदी मुर्मू ने गणतंत्र दिवस की पूर्व संध्या पर अपने भाषण में कहा कि गणतंत्र दिवस आधारभूत मूल्यों और सिद्धांतों को स्मरण करने का एक महत्वपूर्ण अवसर है।
राष्ट्रपति ने ये बातें कहीं

हमारा देश स्वतंत्रता की शताब्दी की ओर बढ़ते हुए अमृतकाल के प्रारंभिक दौर से गुजर रहा है।
ये युगांतकारी परिवर्तन का कालखंड है।
जब संसद ने ऐतिहासिक महिला आरक्षण विधेयक पारित किया तो हमारा देश, स्त्री-पुरुष समानता के आदर्श की ओर बढ़ा।
मेरा मानना है कि नारी शक्ति वंदन अधिनियम, महिला सशक्तिकरण का एक क्रांतिकारी माध्यम सिद्ध होगा।
इस अवधि में भारत, चंद्रमा के दक्षिणी ध्रुव के क्षेत्र पर उतरने वाला पहला देश बना।
चंद्रयान-3 के बाद इसरो ने एक और सौर मिशन भी शुरू किया।
पहला मानव अंतरिक्ष कार्यक्रम गगनयान मिशन की तैयारी भी सुचारू रूप से बढ़ रही है।
सभी प्रकार के भेदभाव को समाप्त करने के लिए सामाजिक न्याय के मार्क पर हमें अडिग बनाए रखा है।
भारत की अध्यक्षता में दिल्ली में जी20 शिखर सम्मेलन का सफल आयोजन एक अभूतपूर्व उपलब्धि थी।
इस सप्ताह के शुरुआत में भगवान श्री राम के नए, भव्य मंदिर में प्राण प्रतिष्ठा का पवित्र अवसर देखने का सौभाग्य मिला।
इसे इतिहास के बड़े नजरिए से देखें तो आने वाले इतिहासकार इसे भारतीय सभ्यता के पुनर्जागरण का एक महत्वपूर्ण चिह्न कहेंगे।
पिछले कुछ सालों में हमारी जीडीपी ग्रोथ रेट दुनिया की बड़ी अर्थव्यवस्थाओं में सबसे ऊपर रही है, और हमें पूरा विश्वास है कि ये प्रदर्शन 2024 और उसके बाद भी जारी रहेगा।
पाकिस्तान ने भारत पर पाकिस्तानी क्षेत्र में दो पाकिस्तानी नागरिकों की हत्या करवाने का आरोप लगाया है।
इस्लामाबाद में पाकिस्तान के विदेश सचिव मोहम्मद साइरस सज्जाद क़ाज़ी ने गुरुवार को कहा कि सियालकोट और रावलकोट में दो पाकिस्तानी नागरिकों की हत्या में भारतीय एजेंटों के शामिल होने के 'पुख़्ता सबूत' हैं।
पाकिस्तान ने इन मामलों को सुपारी देकर हत्या करवाने का मामला बताया है।
पाकिस्तान के विदेश सचिव ने आरोप लगाया, "11 अक्टूबर 2023 को शाहिद लतीफ़ नाम के व्यक्ति की हत्या सियालकोट में एक मस्जिद के बाहर कर दी गई।
योगेश कुमार नाम के एक भारतीय एजेंट ने इस हत्या का षडयंत्र रचा, वो किसी तीसरे देश में रह रहा है।
उसने मोहम्मद उमेर नाम के एक व्यक्ति को हायर किया।
"

शाहिद लतीफ़ को भारत में पठानकोट हमसे का मास्टरमाइंड माना जाता है।
साल 2016 में पठानकोट में हुए चरमपंथी हमले में सात भारतीय सैनिकों की मौत हो गई थी।
हमले में शामिल सभी चरमपंथी भी मारे गए थे।
शाहिद लतीफ़ की हत्या पर बीबीसी हिंदी की कहानी विस्तार से पढ़ने के लिए क्लिक करें

पाकिस्तानी विदेश सचिव ने दावा किया कि मोहम्मद उमर ने पांच लोगों की टीम बनाई और पहली बार में वो फेल रहे लेकिन 11 अक्टूबर को उन्होंने लतीफ़ की हत्या कर दी।
क़ाज़ी ने बताया कि 12 अक्टूबर को मोहम्मद उमेर को गिरफ्त़ार कर लिया गया, वो देश से फरार होने की कोशिश में था।
विदेश सचिव ने आरोप लगाया कि दूसरी हत्या मोहम्मद रियाज़ नाम के व्यक्ति की हुई।
रियाज़ एओक कश्मीरी चरमपंथी थे जिनकी पाकिस्तान प्रशासित कश्मीर के रावलकोट में 8 सितंबर 2023 में एक मस्जिद में गोली मारकर हत्या कर दी गई थी।
रियाज़ को अबु कासिम कश्मीरी के नाम से भी जाना जाता था।
पाकिस्तान ने दावा किया है कि सुरक्षा अधिकारियों ने मोहम्मद अब्दुल्ला अली नाम के आरोपी को 15 सितंबर 2023 को गिरफ्तार कर लिया।
विदेश मंत्रालय के अधिकारी ने कहा कि अली को भी जिन्ना अंतरराष्ट्रीय हवाईअड्डे से गिरफ़्तार किया गया और पूछताछ के दौरान पता चला कि भारतीय एजेंट अशोक कुमार आनंद और योगेश कुमार इसमें शामिल था।
पाकिस्तान ने कहा है कि इस तरह के और भी मामले हैं, जिनकी जांच जारी है।
कांग्रेस अध्यक्ष मल्लिकार्जुन खड़गे ने पीएम नरेंद्र मोदी पर निशाना साधा है।
तेलंगाना में एक कार्यक्रम के दौरान खड़गे ने गुरुवार को कहा, ''कल के दिन अगर लोग भूखे मर गए।
किसान मर गया तो वो (पीएम मोदी) भगवान की इच्छा ही बोलेंगे।
उनको आदत है कि कुछ संकट आता है तो कुछ बहाना करते हैं।
कभी पाकिस्तान का नाम लेते हैं, कभी चाइना का नाम लेते हैं, कभी भगवान का नाम लेते हैं।
''

खड़गे बोले- मेरी आपसे विनती है कि उनके जाल में ना फँसिए, अगर फँसेंगे तो लोकतंत्र नहीं बचेगा।
इन दिनों अखबारों में बीजेपी के विज्ञापन आ रहे हैं।
इन विज्ञापनों पर तंज़ कसते हुए खड़गे ने कहा, ''आप रोज पेपर में देखते होंगे, लिखकर आता होगा मोदी की गारंटी।
अरे भाई तुम पहले की गारंटी नहीं दिए लोगों को।
अब कौन सी गारंटी देने वाले हो?''

बीते दिनों पीएम मोदी और खड़गे सुभाष चंद्र बोस की जयंती से जुड़े एक समारोह में साथ दिखे थे।
इस कार्यक्रम के बारे में खड़गे ने कहा, ''मुझे परसों मिले थे।
मैं उस दिन कुछ नहीं बोला क्योंकि सुभाष चंद्र बोस जी की जयंती थी।
मैं उनसे पूछना चाहता था कि आपने पहले जितनी गारंटी दी थी, उसमें कितनी निभाई हैं।
आने वाले संसद सत्र में सारी चीज़ें ज़रूर पूछूंगा कि जो वादे किए थे, वो पूरे क्यों नहीं किए।
''

खड़गे बोले, ''अब सिर्फ़ लोगों को भगवान की फोटो बताने से पेट नहीं भरता।
मेहनत करना पड़ता है।
मेहनत करने के लिए काम होना पड़ता है।
काम होना मतलब रोज़गार होना।
अब रोजगार भी नहीं।
महंगाई इतनी बढ़ रही है।
मोदी जी बड़े खुश हैं।
वो सब छोड़ देते हैं।
सबको बोलते हैं- सब भगवान की इच्छा।
''

थाईलैंड में पुलिस ने एक महिला को पालतू शेर को कार से घुमाने के आरोप में गिरफ़्तार किया है।
इस घटना का वीडियो वायरल हो गया है जिसमें बेंटली में एक शेर के गले में पट्टा है और वो सीट पर बैठा हुआ है।
थाईलैंड में शेर पालना गैर-कानूनी नहीं है लेकिन इसके लिए आधिकारिक तौर पर रजिस्ट्रेशन कराना होता है।
दरअसल शेर को श्रीलंका का एक व्यक्ति कार से घुमा रहा था लेकिन वो व्यक्ति देश छोड़कर जा चुका है, जिसके बाद पुलिस ने उसकी दोस्त स्वांगजीत कोसोंगनर्न को गिरफ़्तार कर लिया।
अधिकारियों ने बताया कि थाईलैंड में 224 शेरों को कानूनी तौर पर लोगों ने पाल रखा है।
विराट कोहली 2023 के वनडे क्रिकेटर ऑफ़ द ईयर चुने गए हैं।
आईसीसी ने एक सोशल मीडिया प्लेटफॉर्म एक्स की पोस्ट में विराट कोहली को प्लेयर ऑफ़ द टूर्नामेंट बताते हुए लिखा कि भारत के दिग्गज बल्लेबाज़ को मेन्स ओडीआई क्रिकेटर ऑफ़ द ईयर घोषित किया जाता है।
रिकॉर्ड के लिहाज से विराट कोहली के लिए 2023 शानदार रहा है।
उन्होंने वर्ल्ड कप के सेमीफ़ाइनल में न्यूज़ीलैंड के ख़िलाफ़ 50वां शतक जमा कर सचिन तेंदुलकर रिकॉर्ड को भी तोड़ दिया था।
रन चेज़ करने के मामले में कोहली की क्षमता से पूरा क्रिकेट जगत परिचित है।
वनडे में लक्ष्य का पीछा करते हुए कोहली 65।
49 की औसत से बल्लेबाज़ी करते हैं जो क्रिकेट के इतिहास के किसी भी अन्य बल्लेबाज़ की औसत से सात रन अधिक है।
कोहली ने अपने 50 में से 27 शतक रनों का पीछा करते हुए बनाए हैं।
वहीं इस मामले में कोहली के आइडल सचिन के शतकों की संख्या 17 रही है।
कोहली ने दुनिया के जिस कोने में भी बल्लेबाज़ी की वहां सेंचुरी ज़रूर बनाई है।
पहले बल्लेबाज़ी करते हुए भारतीय टीम ने 7 विकेट खोकर 301 रन बनाए हैं।
इसमें मुशीर ख़ान ने शतक लगाते हुए सबसे ज़्यादा 118 रनों का योगदान दिया है।
इसके अलावा कप्तान उदय ने 75 रनों की पारी खेली।
आयरलैंड की तरफ़ से तेज़ गेंदबाज़ ओलिवर रिले ने सबसे ज़्यादा तीन विकेट लिए।
इससे पहले आयरलैंड ने टॉस जीतकर गेंदबाज़ी चुनी थी।
केरल विधानसभा में राज्यपाल आरिफ़ मोहम्मद ख़ान का सिर्फ़ 75 सेकेंड का भाषण चर्चा में क्यों?
इमरान क़ुरैशी

बीबीसी हिंदी के लिए
केरल विधानसभा के 10वें सत्र के पहले दिन राज्यपाल आरिफ़ मोहम्मद ख़ान ने अपना संबोधन महज एक मिनट 15 सेकेंड में ख़त्म कर दिया।
राज्यपाल के इस कदम से एक बार फिर वामपंथी मोर्चे वाली राज्य सरकार के साथ उनका तनाव खुलकर सामने आ गया है।
इन मौकों पर राज्यपाल संवैधानिक नियमों के तहत अपने संबोधन में राज्य सरकार को 'मेरी सरकार' कहकर संबोधित करते हैं।
लेकिन राज्यपाल ख़ान इससे बिल्कुल बचते नजर आए।
राज्यपाल ने 61 पन्नों के भाषण में से आखिरी पैराग्राफ़ पढ़ा।
ऐसा कहा जा रहा है कि सरकार की नीतियों पर ये सबसे छोटा संबोधन है।
उन्होंने अपने संबोधन में कहा, "हम लोग ये याद रखें कि हमारी विरासत भवनों और इमारतों में नहीं बल्कि हम भारत के संविधान, लोकतंत्र, धर्मनिरपेक्षता, संघीय ढांचे और सामाजिक न्याय को कितना सम्मान देते हैं, ये इसमें निहित है।
संघीय ढाचों में सहयोग ही हमारे देश को इतने वर्षों से जोड़कर रखे हुए है।
ये हमारा कर्तव्य है कि हम इसे सुरक्षित रखें।
विविधता में एकता और इस खूबसूरत देश में आने वाली सभी चुनौतियों से उबरते हुए समावेशी विकास का ताना-बाना बुनें।
"

हालांकि, पूर्व स्पीकर एमबी राजेश ने राज्यपाल के भाषण पर कहा कि वो (ख़ान) 'तकनीकी रूप से सही' हैं, उन्होंने जो पढ़ा वो सरकार की नीति में है।
ख़ान और वामपंथी मोर्चे की सरकार के बीच नागरिकता (संशोधन) कानून, कई विधेयकों पर राज्यपाल द्वारा हस्ताक्षर से इनकार करने और सत्ताधारी सीपीएम की स्टूडेन्ट विंग एसएफ़आई के साथ उनके टकराव चर्चा का विषय रहे हैं।
असम के सीएम हिमंता बिस्वा सरमाImage caption: असम के सीएम हिमंता बिस्वा सरमा
असम के सीएम हिमंता बिस्वा सरमा ने कांग्रेस नेता राहुल गांधी को लेकर गुरुवार को दावा किया है।
सरमा ने ये दावा एक मीडिया रिपोर्ट के हवाले से किया है।
हालांकि सरमा जिस ओर इशारा कर रहे हैं, वो दरअसल एक सोशल मीडिया पोस्ट है।
जिसमें मीडिया संस्थान ने 22 जनवरी को एक तस्वीर पोस्ट करके लोगों से पूछा कि क्या राहुल गांधी बॉडी डबल इस्तेमाल करते हैं?

बीबीसी इस दावे और तस्वीर की पुष्टि नहीं करता है।
असम सीएम सरमा ने सोशल मीडिया प्लेटफॉर्म एक्स पर लिखा, ''इंडिया टुडे एनई ने एक बहुत बड़ा खुलासा किया है कि राहुल गांधी अपनी बस यात्रा में ''बॉडी डबल” का प्रयोग कर रहे थे।
इसका मतलब बस में जो व्यक्ति बैठे थे और खिड़की से लोगों को देख रहे थे, वो शायद राहुल गांधी थे ही नहीं।
''

सरमा ने मीडिया रिपोर्ट का ज़िक्र करते हुए दावा किया, ''।
बस के सामने जो राहुल गांधी है, वो राहुल नहीं है।
अंदर में आठ लोगों के बैठने का एक कमरा है।
वो कमरे में बैठता है।
बाहर वो बॉडी डबल इस्तेमाल करते हैं।
इंडिया टुडे एनई ने तस्वीर पोस्ट कर ये सवाल पूछा है कि क्या राहुल गांधी बॉडी डबल इस्तेमाल करते हैं।
तस्वीर देखो तो वो राहुल गांधी नहीं लगते।
दूर से देखो तो राहुल गांधी लगते हैं।
''

सरमा कहते हैं, ''मेरे को कांग्रेस के लोगों ने बताया कि आठ लोगों को बैठने का बस के अंदर जगह है।
ज़्यादातर समय वहीं रहते हैं।
तो बस के सामने कौन रहता है?''
सरमा के इस ट्वीट पर कांग्रेस की प्रवक्ता सुप्रिया श्रीनेत ने ट्वीट कर कहा- पगला गए हो तुम हिमंता, सदमा गहरा लगा है।
बीते दिनों असम से जब भारत जोड़ो न्याय यात्रा गुज़र रही थी, तब सरमा और राहुल गांधी के बीच बयानबाज़ी देखने को मिली थी।
सरमा ने राहुल गांधी के ख़िलाफ़ एफआईआर दर्ज करने के भी आदेश दिए थे।
सरमा ने कहा कि राहुल को लोकसभा चुनाव के बाद गिरफ्तार करेंगे।
प्रधानमंत्री नरेंद्र मोदी ने उत्तर प्रदेश के बुलंदशहर में 19 हज़ार करोड़ से ज़्यादा रुपये की कई विकास परियोजनाओं का उद्घाटन किया है।
इन परियोजनाओं में रेल, सड़क, जलशक्ति और औद्योगिक विकास शामिल है।
इस मौके़ पर यूपी के मुख्यमंत्री योगी आदित्यनाथ भी मौजूद थे।
समाचार एजेंसी पीटीआई के मुताबिक़, पीएम मोदी ने इस मौक़े पर कहा- ''जब सरकार सभी लाभार्थियों तक पहुंचती है, तब भेदभाव, भ्रष्टाचार की कोई गुंजाइश नहीं रह जाती है।
यही है सच्ची धर्मनिरपेक्षता, सामाजिक न्याय।
''
पीएम मोदी ने कहा, "मैंने रामलला के सान्निध्य में कहा था कि प्राण प्रतिष्ठा का काम हुआ।
अब राष्ट्र प्रतिष्ठा को समय देने का समय है।
हमें देव से देश और राम से राष्ट्र के मार्ग को और प्रशस्त करना है।
पिछली सरकारों ने यूपी पर ध्यान नहीं दिया।
जब देश के सबसे बड़ा राज्य का विकास न हो तो देश ताकतवर कैसे हो सकता है।
मैं तो यूपी का सांसद हूं, मेरी विशेष जिम्मेदारी है।
"

उन्होंने कहा कि 2017 में डबल इंजन की सरकार बनने के बाद से यूपी में पुरानी चुनौतियों से निपटने के साथ ही आर्थिक विकास को नई गति दी है।
आज का कार्यक्रम हमारी इस प्रतिबद्धता का प्रमाण है।
मुख्यमंत्री योगी आदित्यनाथ ने कहा कि 500 वर्षों के इंतजार को समाप्त करके अयोध्या में प्रभु श्रीराम लला के भव्य मंदिर के उद्घाटन कार्यक्रम और प्राण प्रतिष्ठा के बाद पीएम का पहला दौरा भी यूपी में हो रहा है।
उन्होंने कहा कि उत्तर प्रदेश आज देश के अंदर विकास की प्रक्रिया के साथ तेजी से बढ़ता हुआ राज्य है।
ये जो कुछ भी हो पा रहा है वो पीएम की कृपा से हो रहा है।
सीएम ने सड़क के रास्ते दिल्ली से बुलंदशहर आने के लिए पीएम का शुक्रिया अदा किया।
सीएम ने कहा, "आपने कभी नहीं देखा होगा कि कोई पीएम सड़क मार्ग से जनता जनार्दन से संवाद बनाने के लिए आ रहा हो।
पीएम मोदी सड़क मार्ग से हमारे बीच में आए हैं, इसके लिए मैं उनका अभिनंदन करता हूं।
"
इंग्लैंड के बल्लेबाज़ जो रूट ने भारत और इंग्लैंड के बीच हैदराबाद में खेले जा रहे टेस्ट मैच के दौरान सचिन तेंदुलकर का एक रिकॉर्ड तोड़ दिया है।
भारत और इंग्लैंड के बीच टेस्ट सीरीज में सबसे ज़्यादा रन बनाने का रिकॉर्ड अब तक सचिन तेंदुलकर के नाम था।
सचिन ने 32 टेस्ट मैच में 2535 रन बनाए थे।
अब इससे ज़्यादा रन बनाने का रिकॉर्ड जो रूट के नाम हो गया है।
मैदान पर आने से पहले भारत-इंग्लैंड टेस्ट सीरिज में जो रूट के नाम 2526 रन थे।
इंग्लैंड की पहली पारी के 21वें ओवर के चौथे बॉल में रूट ने चौका लगाकर सचिन को पीछे छोड़ दिया।
अब जो रूट भारत-इंग्लैंड के बीच टेस्ट सीरिज में सबसे ज़्यादा रन बनाने वाले खिलाड़ी बन गए हैं।
हैदराबाद में भारत और इंग्लैंड के बीच पहला टेस्ट मैच हो रहा है।
पहले बल्लेबाज़ी करते हुए इंग्लैंड की टीम 246 रन ही बना सकी और पवेलियन लौट गई।
इंग्लैंड की तरफ से सबसे ज़्यादा 70 रन बेन स्टोक्स ने बनाए।
भारत की तरफ से जसप्रीत बुमराह ने दो, अक्षर पटेल ने दो, रविंद्र जडेजा ने तीन, आर अश्विन ने तीन विकेट लिए।
असम के सीएम हिमंता बिस्वा सरमा ने हाल ही में कहा कि राहुल गांधी को लोकसभा चुनाव के बाद गिरफ़्तार करेंगे।
बीते दिनों सरमा और राहुल गांधी के बीच बयानबाज़ी देखने को मिली थी।
ये बयानबाज़ी भारत जोड़ो न्याय यात्रा के असम से गुज़रने के दौरान हुई थी।
असम सरकार ने राहुल गांधी के ख़िलाफ़ एफ़आईआर दर्ज की है।
असम में राहुल गांधी की यात्रा को रोकने की कोशिश हुई थी, जिसका पार्टी कार्यकर्ताओं ने विरोध किया था।
ऐसे में जब सरमा ने कहा कि राहुल गांधी को चुनाव बाद गिरफ़्तार किया जाएगा तो इस पर कांग्रेस नेता प्रियांक खड़गे ने ट्विटर पर सवाल पूछा।
प्रियांक खड़गे ने सरमा को सोशल मीडिया पर टैग करके पूछा, ''लोकसभा चुनावों तक इंतज़ार क्यों करना? अगर राहुल गांधी ने क़ानून को तोड़ा है तो आगे बढ़िए और कदम उठाइए।
आप ऐसा नहीं करेंगे, क्योंकि आपको पता है कि राहुल गांधी सच बोलते हैं।
आप मणिपुर में अपने पड़ोसियों के लिए खड़े नहीं हुए और असम के लोगों को लूट रहे हैं।
''

सरमा ने इस ट्वीट पर जवाब दिया- भाई चुनावों के दौरान हमें राहुल गांधी की ज़रूरत है।
जगदीश शेट्टार बीजेपी में फिर हुए शामिल, बीते साल ही बीजेपी छोड़कर कांग्रेस का हाथ थामा था
इमरान क़ुरैशी

कर्नाटक के पूर्व मुख्यमंत्री जगदीश शेट्टार दोबारा बीजेपी में शामिल हो गए हैं।
गुरुवार को केंद्रीय गृहमंत्री अमित शाह से मुलाकात के बाद 68 साल के शेट्टार ने बीजेपी में फिर वापसी की है।
बीते साल राज्य के विधानसभा चुनाव से ठीक पहले वो बीजेपी छोड़ कर कांग्रेस में शामिल हुए थे।
माना जा रहा था कि बीजेपी से टिकट कटने को लेकर वो नाराज थे और इसलिए कांग्रेस में शामिल हुए।
कांग्रेस ने उन्हें हुबली-धारवाड़ से टिकट दिया था लेकिन शेट्टार चुनाव नहीं जीत पाए।
पश्चिम बंगाल में राहुल गांधी बोले- इंडिया गठबंधन एक साथ अन्याय के ख़िलाफ़ लड़ेगा
राहुल गांधी

कांग्रेस की 'भारत जोड़ो न्याय यात्रा' अब असम से पश्चिम बंगाल में दाखिल हो चुकी है।
ये यात्रा बंगाल के कूच बिहार ज़िले में पहुंच गई है।
इस मौक़े पर राहुल गांधी ने कहा, ''हम यहां आपकी बात सुनने आए हैं।
आपके साथ मिलकर खड़े होने आए हैं।
मैं आपका धन्यवाद करता हूं कि आपने मेरा स्वागत किया।
न्याय यात्रा में हमने न्याय शब्द जोड़ा है क्योंकि देश में अन्याय हो रहा है।
बीजेपी-आरएसएस नफरत, हिंसा और अन्याय फैला रही हैं।
इसलिए इंडिया गठबंधन एक साथ अन्याय के ख़िलाफ़ लड़ने जा रहा है।
''
एक दिन पहले ही ममता बनर्जी ने बंगाल में अकेले चुनाव लड़ने की बात कही थी।
ममता बनर्जी ने कहा था, ''मेरी किसी से कोई बात नहीं हुई है, हमारी पार्टी इस सिद्धांत पर चल रही है कि हम बंगाल में अकेले चुनाव लड़ेंगे।
''

राहुल गांधी की भारत जोड़ो न्याय यात्रा के बारे में ममता बोलीं थीं, ''वो आज बंगाल में यात्रा कर रहे हैं, हम 'इंडिया' गठबंधन में हैं, उन्होंने हमें ये तक नहीं बताया है कि दीदी आपके राज्य में आ रहे हैं।
पश्चिम बंगाल को लेकर मुझसे कोई बातचीत नहीं हुई है।
बाकी राज्यों में क्या करेंगे इसके बारे में बाद में सोचेंगे लेकिन हम सेक्युलर पार्टी हैं और बंगाल में अकेले भाजपा से लड़ सकते हैं।
''

कर्नाटक हाईकोर्ट के चीफ़ जस्टिस पी बी वराले को गुरुवार को देश के चीफ़ जस्टिस डीवाई चंद्रचूड़ ने सुप्रीम कोर्ट के जज पद की शपथ दिलाई।
उनका शपथ ग्रहण समारोह सुप्रीम कोर्ट के प्रांगण में हुआ।
एक दिन पहले केंद्र सरकार ने कॉलेजियम के सुझाव में उनके नाम पर मुहर लगाई थी।
इस समारोह के साथ ही सुप्रीम कोर्ट में 34 जज हो गए हैं और कोर्ट में जजों की ज़रूरी संख्या पूरी हो गई है।
अब सुप्रीम कोर्ट में तीन सीटिंग जज ऐसे हैं जो दलित हैं।
दो अन्य जस्टिस बी आर गवई और सीटी रविकुमार हैं।
पी बी वराले का नाम जब कॉलेजियम की चर्चा में था, तो वह हाईकोर्ट में सबसे सीनियर जस्टिस में से एक थे।
दिल्ली के मुख्यमंत्री अरविंद केजरीवाल ने कहा है कि भगवान राम भेदभाव नहीं करते थे लेकिन हमारा समाज आज पूरी तरह बँटा हुआ है।
दिल्ली के गणतंत्र दिवस समारोह में भाषण देते हुए गुरुवार को केजरीवाल ने कहा, “22 जनवरी को रामलला की प्राण प्रतिष्ठा की गई, ये पूरे देश के लिए गर्व की बात है।
दिल्ली सरकार राम राज्य से प्रेरणा लेते हुए चलाई है।
हमारा फोकस सबके लिए अच्छी शिक्षा और अच्छे स्वास्थ्य पर रहता है।
”

उन्होंने प्रधानमंत्री के उस बयान का भी ज़िक्र किया, जिसमें उन्होंने भारत को पांच ट्रिलियन की इकॉनमी बनाने की बात कही थी।
केजरीवाल ने कहा, “देश को पांच ट्रिलियन की अर्थव्यवस्था बनाना है लेकिन चार ट्रिलियन अगर एक आदमी के पास हो और 140 करोड़ के पास सिर्फ़ एक ट्रिलियन ही हो तो इस विकास का क्या मतलब होगा।
"

"75 सालों में गरीब और गरीब होता गया और अमीर और भी अमीर होता गया।
”

अयोध्या के श्रीराम मंदिर में दूसरे दिन भी बड़ी तादाद में श्रद्धालु दर्शन के लिए पहुंचे।
2।
5 लाख से अधिक श्रद्धालु बुधवार को श्रीराम मंदिर दर्शन के लिए पहुंचे।
वहीं पहले दिन, 23 जनवरी को जब ये मंदिर पहली बार आम लोगों के लिए खोला गया तो यहां 3।
17 करोड़ रुपये का दान मिला।
राम जन्मभूमि तीर्थ क्षेत्र ट्रस्ट के ट्रस्टी अनिल मिश्रा ने कहा कि समारोह के बाद खोले गए 10 काउंटरों पर और ऑनलाइन मोड के ज़रिए एक दिन में कुल 3।
17 करोड़ रुपये का दान मिला है।
राज्य सरकार की ओर से जारी एक बयान में जिला मजिस्ट्रेट नीतीश कुमार ने बताया कि “प्रतिष्ठा समारोह के बाद दूसरे दिन बुधवार को रात 10 बजे तक 2।
5 लाख से अधिक भक्तों ने मंदिर में दर्शन किए।
”

वहीं पहले दिन पांच लाख लोगों ने दर्शन किए थे।
भारतीय टेनिस खिलाड़ी रोहन बोपन्ना और मैथ्यू एबडेन की जोड़ी ऑस्ट्रेलियन ओपन के फाइनल में पहुंच गयी है।
उन्होंने चेक गणराज्य के टेनिस खिलाड़ी टॉमस मख़ाच और चीन के जैंग ज़िझेन को सेमीफ़ाइनल मुकाबले में हराया है।
तीन मैचों के सेट में रोहन बोपन्ना और मैथ्यू एबडेन की जोड़ी ने टॉमस मख़ाच और जैंग ज़िझेन को 6-6, 3-6 और 7-6 (10-7) से हराया।
इससे पहले जब रोहन बोपन्ना और मैथ्यू एबडेन की जोड़ी ने सेमीफ़ाइनल के लिए क्वालीफ़ाई किया था तभी वो मेन्स डबल्स की रैंकिंग में वर्ल्ड नंबर-वन बन गए थे।
बॉक्सर मैरी कॉम ने अपने संन्यास लेने की खबरों का खंडन करते हुए कहा है कि मैंने ऐसा कोई एलान नहीं किया, मेरे बयान को ग़लत तरह से पेश किया गया।
समाचार एजेंसी पीटीआई से बात करते हुए मैरी कॉम ने इस दावे का खंडन किया।
छह बार विश्व चैंपियन रहीं मैरी कॉम को लेकर कई मीडिया रिपोर्ट में कहा गया कि बुधवार को उन्होंने बॉक्सिंग छोड़ने का एलान कर दिया है।
मीडिया रिपोर्ट्स में कहा गया था कि इंडियन बॉक्सिंग असोसिएशन के नियमों के अनुसार बॉक्सर एलिट-लेवल कॉम्पीटिशन का हिस्सा 40 साल की उम्र तक ही रह सकते हैं।
इस नियम के कारण मैरी कॉम को संन्यास करना पड़ेगा।
भारत और इंग्लैंड के बीच राजीव गांधी स्टेडियम में टेस्ट सीरीज का पहला मैच खेला जा रहा है।
इंग्लैंड ने टॉस जीतकर पहले बैटिंग का फैसला किया है।
भारत के प्लेइंग इलेवन: रोहित शर्मा (कप्तान), यशस्वी जयसवाल, शुभमन गिल, केएल राहुल, श्रेयस अय्यर, रवींद्र जडेजा, श्रीकर भरत (विकेटकीपर), रविचंद्रन अश्विन, अक्षर पटेल, जसप्रीत बुमराह, मोहम्मद सिराज

इंग्लैंड की प्लेइंग इलेवन: जैक क्रॉली, बेन डकेट, ओली पॉप, जो रूट, जॉनी बेयरस्टो, बेन स्टोक्स (कप्तान), बेन फोक्स (विकेटकीपर), रेहान अहमद, टॉम हार्टले, मार्क वुड, जैक लीच

ऑस्ट्रेलिया के विक्टोरिया में फिलिप द्वीप के समुद्र तट पर डूबने के एक हादसे में चार भारतीयों की मौत हो गई है।
ऑस्ट्रेलिया स्थित भारतीय उच्चायोग ने गुरुवार को ये जानकारी दी है।
भारतीय उच्चायोग ने एक्स पर लिखा-“ ऑस्ट्रेलिया मे दिल तोड़ देने वाली घटना, विक्टोरिया के फिलिप द्वीप में डूबने की घटना में चार भारतीयों की मौत हुई है, पीड़ितों के परिवारों के प्रति गहरी संवेदनाएं।
हम पीड़ित परिवारों के संपर्क में हैं।
”

मालदीव की दो विपक्षी पार्टियों के मुख्य नेताओं ने भारत को ‘सबसे लंबे समय का साथी’ बताते हुई मुइज़्ज़ू सरकार के ‘भारत विरोधी’ रुख़ पर चिंता जतायी है।
मालदीव डेमोक्रेटिक पार्टी (एमडीपी) और डेमोक्रेट्स - दोनों पार्टियों का भारत के लिए ये खुला समर्थन ऐसे समय आया है जब एक दिन पहले नई मालदीव सरकार ने हिंद महासागर में चीन के रिसर्च और सर्वे वाली जहाज़ को मालदीव के पोर्ट पर डॉक करने की अनुमति दी है।
मालदीव की सरकार का चीन की जहाज़ को डॉक करने की इजाज़त देने का ये फ़ैसला ऐसे समय लिया गया है जब भारत और मालदीव के बीच तनाव चल रहा है।
जनवरी में राष्ट्रपति मोहम्मद मुइज़्ज़ू ने चीन का राजकीय दौरा किया था और ये उनका पहला राजकीय दौरा था, जबकि आमतौर पर मालदीव के राष्ट्रपति पहला राजकीय दौरा भारत का करते हैं।
मालदीव डेमोक्रेटिक पार्टी के अध्यक्ष और देश के पूर्व मंत्री फ़याज़ स्माइल, संसद के डिप्टी स्पीकर अहमद सलीम सडेमेक्रेट पार्टी के अध्यक्ष हसन लतीफ़ और संसदीय समूह के अध्यक्ष अली अज़ीम ने एक साझी प्रेस कॉन्फ्रेंस की और भारत के साथ मालदीव सरकार के रुख़ पर अपनी चिंता ज़ाहिर की।
नेताओं ने कहा- “ऐसा लगता है कि वर्तमान सरकार भारत विरोधी रुख अपना रही है।
एमडीपी और डेमोक्रेट दोनों का मानना है कि विकास के भागीदार और खास कर देश के सबसे पुराने सहयोगी को अलग करना देश के दीर्घकालिक विकास के लिए बुरा साबित होगा।
"

"देश की सरकार को मालदीव के लोगों के फ़ायदे और विकास के लिए सभी भागीदारों के साथ काम करना चाहिए,जैसा कि मालदीव पारंपरिक रूप से करता आया है।
”

फ़्रांस के राष्ट्रपति इमैनुएल मैक्रों इस साल गणतंत्र दिवस पर भारत के मुख्य अतिथि हैं।
गुरुवार को वो दो दिवसीय दौरे पर भारत आएंगे और जयपुर से इस दौरे का आगाज़ होगा।
पीआईबी की प्रेस रिलीज़ के अनुसार, गुरुवार को शाम 5।
30 बजे प्रधानमंत्री नरेंद्र मोदी फ्रांस के राष्ट्रपति इमैनुएल मैक्रों का जयपुर में स्वागत करेंगे और उन्हें आमेर किला, जंतर-मंतर जैसी सांस्कृतिक और ऐतिहासिक जगहों पर ले कर जाएंगे।
जयपुर में मैंक्रों से मिलने से पहले प्रधानमंत्री मोदी उत्तर प्रदेश के बुलंदशहर में 19 हज़ार करोड़ की लागत वाले कई प्रोजेक्ट का उद्घाटन करेंगे।
गुरुवार की देर शाम मैक्रों दिल्ली पहुंचेंगे और फिर शुक्रवार को गणतंत्र दिवस समारोह में शामिल होंगे।
इसके बाद फ़्रेंच राष्ट्रपति भारतीय राष्ट्रपति द्रौपदी मुर्मू से मिलने राष्ट्रपति भवन जाएंगे, जहां उनके लिए भोज का आयोजन किया जाएगा।
राष्ट्रपति मैक्रों के दौरे से पहले जयपुर में सुरक्षा व्यवस्था कड़ी कर दी गयी है।
बुधवार को राज्य के मुख्यमंत्री भजनलाल शर्मा आमेर किला और जंतर-मंतर गए और तैयारियों का जायज़ा लिया।
राष्ट्रपति मैक्रों साल 2018 में राजकीय दौरे पर भारत आ चुके हैं।
इसके बाद साल 2023 में हुई जी20 शिखर सम्मेलन में भी हिस्सा लेने के लिए वो भारत आए थे।
अयोध्या में राम मंदिर की प्राण प्रतिष्ठा की तारीख़ घोषित होने के बाद से ही देश में एक महत्वपूर्ण राजनीतिक बहस चल रही है।
ये मंदिर वहीं बना है, जहाँ छह दिसंबर 1992 को बाबरी मस्जिद गिरा दी गई थी।
पढ़िए संपूर्ण अयोध्या कांड

अयोध्या मामले में सुनवाई के बाद 2019 में सुप्रीम कोर्ट ने फ़ैसला दिया था कि बाबरी मस्जिद की विवादित ज़मीन को एक ट्रस्ट को सौंप दिया जाए, जो वहाँ पर एक मंदिर का निर्माण कराएगी।
इसके साथ ही कोर्ट के आदेश पर उत्तर प्रदेश सेंट्रल सुन्नी वक़्फ़ बोर्ड को मस्जिद के निर्माण के लिए पाँच एकड़ की ज़मीन आबंटित की गई है।
अब अयोध्या में राम मंदिर का निर्माण हो गया है और सोमवार 22 जनवरी को प्रधानमंत्री नरेंद्र मोदी ने राम मंदिर में राम लला की प्राण प्रतिष्ठा भी कर दी है।
एक तरफ़ चर्चा इस बात की चल रही है कि कैसे लोकसभा चुनाव से पहले जान बूझ कर राम मंदिर की प्राण प्रतिष्ठा की तारीख़ घोषित की गई, वह भी तब, जब मंदिर का निर्माण अभी भी अधूरा है।
विपक्ष ने समारोह के आमंत्रण को अस्वीकार कर दिया।
यहाँ तक ​​कि शंकराचार्यों ने भी इस कार्यक्रम में शामिल न होने का फ़ैसला किया।
उनके इस क़दम से एक और हलचल पैदा हो गई।
वहीं, दूसरी ओर भाजपा, आरएसएस और उससे जुड़े दलों और संगठनों ने प्रत्येक घर में अक्षत वितरित कर और कलश यात्राएं निकाल कर पूरे देश में धार्मिक माहौल बनाया।
देश के कोने-कोने में भगवा रंग से सराबोर धार्मिक माहौल नज़र आ रहा है।
प्रधानमंत्री नरेंद्र मोदी इस शो का नेतृत्व कर रहे हैं।
वह इतने बड़े पैमाने पर होने वाले किसी मंदिर की प्राण प्रतिष्ठा समारोह में शामिल होने वाले पहले प्रधानमंत्री होंगे।
ऐसे में इस आयोजन में अंतर्निहित राजनीतिक उद्देश्य से कौन इनकार कर सकता है?

आज का अयोध्या कांड कभी भी केवल धार्मिक नहीं रहा।
इसमें हमेशा से राजनीति शामिल रही है।
राम मंदिर आंदोलन न केवल हिंदुत्व और बहुसंख्यकवाद को मुख्यधारा में लेकर आया, बल्कि भारतीय राजनीति की प्रकृति को भी बदल दिया।
मंदिर का मुद्दा जैसे ही राजनीति में आया, इसका असर हर अगले चुनाव पर पड़ा।
ऐसा लगता है कि इसका असर इस बार के चुनाव पर भी पड़ेगा।
क्या अगले कुछ महीनों में होने वाले लोकसभा चुनाव में मंदिर सबसे बड़ा मुद्दा होगा? भाजपा ने पिछले तीन दशक में इस मुद्दे का राजनीतिक लाभ लिया है, तो क्या वह नरेंद्र मोदी के नेतृत्व में लगातार तीसरी बार बहुमत लाएगी।
पिछले तीन दशक का राजनीतिक इतिहास बताता है कि राम मंदिर मुद्दे से बीजेपी को चुनाव में मिलने वाली सीटों के लिहाज से फ़ायदा हुआ है।
भाजपा का वोट बेस धीरे-धीरे बढ़ता गया है।
भाजपा जो कभी दो सांसदों तक सीमित थी, उसने पहले लोकसभा में सौ के आंकड़े को छूआ और जल्द ही पूर्ण बहुमत की सरकार बना ली।
चुनाव विश्लेषक और लोकनीति-सीएसडीएस के निदेशक संजय कुमार 2014 और 2019 के लोकसभा चुनाव में हिंदू वोटों के बीच सर्वेक्षणों के आंकड़ों की ओर ध्यान दिलाते हैं।
वो कहते हैं कि ज़्यादातर लोग धार्मिक आस्था रखते हैं।
वो मंदिरों ने नियमित रूप से जाते हैं, उन लोगों ने भाजपा को वोट दिया।
यह मतदान प्रतिशत में महत्वपूर्ण है।
संजय कुमार बताते हैं कि रोज़ाना मंदिर जाने वाले धार्मिक लोगों में से 51 फीसद ने 2019 में बीजेपी को वोट दिया।
क़रीब इतना ही फ़ीसद 2014 में भी था।
लेकिन जो लोग बहुत ज़्यादा धार्मिक नहीं हैं और रोज़ाना मंदिर नहीं जाते, उनमें से 32 फ़ीसदी ने बीजेपी को वोट दिया।
इसका मतलब है कि धार्मिक लोगों का झुकाव बीजेपी की ओर है।
इसलिए राम मंदिर की प्राण प्रतिष्ठा के मौक़े पर जिस तरह का धार्मिक माहौल बना है, उससे यह संभावना है कि राम मंदिर में रुचि रखने वाले निष्ठावान लोगों के वोट बीजेपी को मिलें।
लोकनीति-सीएसडीएस के निदेशकX/Sanjay Kumar
मुझे लगता है 2024 का चुनाव हिंदुत्व पर लड़ा जाएगा और राम मंदिर सबसे आगे रहेगा।
मुझे यक़ीन है कि कम से कम उत्तर भारत के मतदाता राम मंदिर बनाने के लिए बीजेपी को वोट देंगे।
संजय कुमार
निदेशक, लोकनीति-सीएसडीएस
भाजपा 1980 के दशक में राम मंदिर मुद्दे के ज़ोर पकड़ने के साथ ही इन मतदाताओं का समर्थन तेज़ी से हासिल करती आई है।
कुमार कहते हैं, 2014 में भ्रष्टाचार के मुद्दे पर उस समय की 'यूपीए' सरकार के ख़िलाफ़ ग़ुस्से, 2019 में पुलवामा-बालाकोट की घटनाओं के बाद बने माहौल के बाद भी मतदाताओं पर धार्मिक मुद्दों का प्रभाव कम नहीं हुआ है।
उनका मानना ​​है कि इस बार के चुनाव में भी ऐसा ही होने की संभावना है।
वो कहते हैं, "मुझे लगता है कि 2024 का चुनाव हिंदुत्व के मुद्दे पर लड़ा जाएगा और राम मंदिर सबसे आगे रहेगा।
मुझे यक़ीन है कि कम से कम उत्तर भारत के मतदाता राम मंदिर के निर्माण के लिए बीजेपी को वोट देंगे।
"

राम मंदिर का मुद्दा धार्मिक या राजनीतिक?
अयोध्या में बन रहा राम मंदिरइमेज स्रोत,@SHRIRAMTEERTH/X
इमेज कैप्शन,
अयोध्या में बन रहा राम मंदिर

बीजेपी के नेता लगातार कहते रहे हैं कि राम मंदिर का कार्यक्रम पूरी तरह से धर्म और आस्था से जुड़ा मामला है और इसमें कोई राजनीति नहीं है।
इसके बाद भी जब जनता की भावनाएं इस पैमाने पर प्रभावित होंगी तो उसका असर उनकी राय पर भी दिखेगा।
महाराष्ट्र भाजपा के प्रदेश उपाध्यक्ष माधव भंडारी कहते हैं, "जब इस तरह का कोई बड़ा आंदोलन होता है, जो देश के कोने-कोने में पहुंच जाता है, तो जनमत एक दिशा में जाने लगता है।
इसका किसी न किसी तरह से प्रभाव पड़ेगा और आपको वह परिणाम ज़रूर नज़र आएगा।
"

अयोध्या में राम मंदिर बनाने और राम जन्मभूमि आंदोलन में भाग लेने का वादा कर भाजपा ने इस मुद्दे को सालों तक ज़िंदा रखा।
भाजपा भले ही मंदिर की प्राण प्रतिष्ठा के ज़रिए उन्हीं परिणामों को दोहराने का इरादा रखती है, इतिहास हमें यह भी बताता है कि कुछ धारणाएं, जैसी सतह पर दिखाई देती हैं, वो चुनाव क्षेत्र में बदल जाती हैं।
राम दत्त त्रिपाठीBBC
जब बाबरी मस्जिद को ध्वस्त किया गया था, तब भी हर जगह धारणा थी कि भाजपा हर जगह चुनाव जीतेगी।
लेकिन उत्तर प्रदेश में मुलायम सिंह और कांशीराम एकसाथ आए और बीजेपी हार गई।
रामदत्त त्रिपाठी
वरिष्ठ पत्रकार
वरिष्ठ पत्रकार रामदत्त त्रिपाठी कहते हैं,''यहां तक ​​कि जब बाबरी मस्जिद को ध्वस्त किया गया था, तब भी हर जगह यह धारणा थी कि हिंदुत्व हर जगह हावी होगा और भाजपा हर जगह चुनाव जीतेगी।
लेकिन उत्तर प्रदेश में मुलायम सिंह और कांशीराम एकसाथ आए और बीजेपी हार गई।
वो बाद के कुछ चुनावों में भी सरकार नहीं बना सकी।
''

लोकसत्ता के संपादक गिरीश कुबेर कहते हैं, ''बीजेपी को जो बहुमत मिलने वाला था, राम मंदिर के प्रभाव से उसमें अधिकतम 10-20 सीटें बढ़ जाएंगी।
ऐसा नहीं है कि राम मंदिर ही बीजेपी के दोबारा सत्ता में आने का एकमात्र कारण हो, अन्यथा यह मुश्किल होगा।
आप एक ही प्रोडक्ट को बार-बार नहीं बेच सकते हैं।
लोगों ने राम मंदिर के विचार को स्वीकार किया।
यह अब तैयार है।
इसका अनुमान सभी को पहले से ही था।
इसलिए बीजेपी को इसका कोई ख़ास फ़ायदा नहीं मिलेगा।
लेकिन राम मंदिर को लेकर बने भावनात्मक माहौल का वे फ़ायदा ज़रूर उठाएंगे।
यही राजनीति है।
''

आम चुनाव से पहले जब अयोध्या में राम मंदिर का मुद्दा ज़ोर पकड़ रहा है तो सवाल पूछा जा रहा है कि क्या हम एक बार फिर भारतीय राजनीति में मंडल बनाम कमंडल की लड़ाई के साक्षी बनेंगे।
जब 80 के दशक में राम मंदिर का आंदोलन शुरू हुआ और 90 के दशक में और अधिक उग्र हो गया, तो मंडल आयोग की सिफ़ारिशें लागू की गईं।
ओबीसी समुदाय को आरक्षण दिया गया।
इस क़दम ने राजनीतिक परिदृश्य को बदल दिया।
चुनावी राजनीति में धर्म और जाति प्रमुख कारक हैं।
असली सवाल यह है कि क्या इतिहास दोहराया जाएगा? क्या 'मंडल' को रोक पाएगा 'कमंडल'?

कांग्रेस के नेतृत्व वाला विपक्षी दलों का गठबंधन 'इंडिया' यही करने की कोशिश कर रहा है।
राम मंदिर का मुद्दा सामने आते ही जाति जनगणना की मांग की गई।
हालांकि, 1992-93 के बाद से 2024 तक समय और सामाजिक-राजनीतिक हालात काफ़ी बदल गए हैं।
पहचान की राजनीति, समाज में धर्म और जाति की लड़ाई की प्रकृति बदल गई है।
इसके अलावा, भाजपा की राजनीति अब 'कमंडल' तक सीमित नहीं है, बल्कि उसने 'मंडल' को भी जन्म दिया है।
इसका अर्थ यह है कि वे पहले से ही सोशल इंजीनियरिंग की राजनीति कर रहे हैं।
उत्तर प्रदेश के प्रमुख अखबार 'जनमोर्चा' के संपादक सुमन गुप्ता कहते हैं, "2014 तक, ओबीसी, विशेष रूप से उत्तर भारत में खुद को भाजपा से दूर कर रहे थे।
उनका एक अलग राजनीतिक एजंडा था।
मंडल था और कमंडल भी था।
बेरोजगारी और अन्य मुद्दे थे।
लेकिन उसके बाद से राजनीति पूरी तरह से बदल गई हैं।
'मंडल' के खिलाफ 'कमंडल' खड़ा करने की राजनीति बदल गई है।
भाजपा अब अति पिछड़ों से जुड़ गई है, जो पहले मंडल का हिस्सा हुआ करता था।
''

गुप्ता कहते हैं कि ऐसा बीजेपी की ओर से ग्रामीण इलाकों में ग़रीबों के लिए लाई गई कल्याण योजनाओं की वजह से हुआ है।
ये योजनाएं उन्हें आर्थिक सहायता प्रदान करने के लिए थीं।
इससे ये वर्ग भी बीजेपी के करीब आ गया।
रामदत्त त्रिपाठी भी कहते हैं कि बीजेपी की राजनीति 'धर्म प्लस कल्याण' जैसी हो गई है।
लोकनीति सीएसडीएस के संजय कुमार का मानना ​​है कि अगर विपक्षी दल राम मंदिर और हिंदुत्व के मुद्दे के प्रभाव को कम करने के लिए जाति जनगणना का मुद्दा लाते हैं, तो भी उसके बहुत प्रभावी होने की संभावना नहीं है।
वो कहते हैं, ''एक तरह से जाति जनगणना के मुद्दे पर मंदिर का मुद्दा हावी हो जाएगा।
भले ही विपक्ष जाति जनगणना की बात करता हो, लेकिन अब लोगों के लिए जाति से ज्यादा धर्म महत्वपूर्ण हो गया है।
इसलिए जाति खतरे में है का नैरेटिव उतना प्रभावी नहीं है।
लेकिन 'हिंदू खतरे में है' का नारा अधिक प्रभावी हो गया है।
यह जाति की राजनीति से ज्यादा लोगों को लामबंद करेगा।
इसलिए जाति जनगणना के लाइन पर लोगों को लामबंद करना मुश्किल लगता है।
''

तो क्या ऐसे माहौल में कांग्रेस और अन्य विपक्षी दलों के लिए राम मंदिर के प्राण प्रतिष्ठा समारोह से दूर रहना समझदारी है या खतरनाक?

अयोध्या में जब हो रही थी प्राण प्रतिष्ठा तब विपक्षी पार्टियां क्या कर रही थीं?
22 जनवरी 2024
प्राण-प्रतिष्ठा समारोह के बाद क्या कह रहे हैं अयोध्या और कभी दंगा प्रभावित रही कुछ जगहों के मुसलमान
23 जनवरी 2024
विपक्षी दलों की प्राण प्रतिष्ठा समारोह से दूरी
कांग्रेस अध्यक्ष मल्लिकार्जुन खरगे के साथ सोनिया गांधीइमेज स्रोत,GETTY IMAGES
इमेज कैप्शन,
कांग्रेस अध्यक्ष मल्लिकार्जुन खरगे के साथ सोनिया गांधी

पिछले कुछ दिनों मंदिर के मुद्दे पर हुई राजनीतिक बहस में यह ऐसा सवाल था, जिस पर सबसे अधिक बहस हुई।
पहले सवाल यह था कि अयोध्या में इस समारोह का निमंत्रण किसे मिलेगा।
लेकिन कांग्रेस समेत ज्यादातर विपक्षी नेताओं को न्योता दिया गया।
हालांकि, सोनिया गांधी, मल्लिकार्जुन खरगे समेत लगभग सभी विपक्षी दलों ने समारोह से दूरी बनाए रखी।
उन्होंने कहा कि वे बाद में अयोध्या जाएंगे।
इस निमंत्रण को स्वीकार करना या न करना विपक्ष के लिए आसान नहीं था।
समारोह में शामिल होना बीजेपी की राजनीतिक साख को समर्थन देने जैसा माना जाएगा।
इसमें भाग न लेने का मतलब कट्टर हिंदू मतदाताओं को नाराज़ करने का जोखिम उठाना हो सकता है।
विपक्ष के नेताओं ने कार्यक्रम के राजनीतीकरण का आरोप लगाते हुए अयोध्या जाने से परहेज़ किया।
उन्होंने यह भी कहा कि वे आधे-अधूरे मंदिर के ढांचे को देखने की बजाय उसके पूरा होने के बाद मंदिर का दर्शन करेंगे।
इसका चुनाव के नतीजे पर कितना असर पड़ेगा, यह इस बात पर निर्भर करेगा कि मतदाता राम मंदिर उद्घाटन समारोह को धार्मिक मानते हैं या राजनीतिक।
चव्हाणBBC/File Photo
हिंदू धर्म में पूजनीय शंकराचार्य ने कहा कि अयोध्या में जो कुछ हो रहा है, वह ग़लत है।
उन्होंने समारोह में शामिल होने से इनकार कर दिया।
क्या शंकराचार्य भी हिंदू विरोधी हैं?
पृथ्वीराज चव्हाण
महाराष्ट्र के पूर्व मुख्यमंत्री और कांग्रेस नेता
एक तरफ जहां राम मंदिर का जश्न चल रहा है, जो राष्ट्रीय राजनीति का मूड बदल सकता है, वहीं दूसरी तरफ़ कांग्रेस नेता राहुल गांधी पूर्वोत्तर राज्यों में अपनी 'भारत जोड़ो न्याय यात्रा' निकाल रहे हैं।
हालांकि कांग्रेस का कहना है कि यात्रा का चुनाव से कोई लेना-देना नहीं है।
महाराष्ट्र के पूर्व मुख्यमंत्री और कांग्रेस नेता पृथ्वीराज चव्हाण कहते हैं, "जिस तरह से कार्यक्रम हो रहा है, उसे देखते हुए क्या भाजपा के खिलाफ वोट करने वाले लोग अपना मन बदल लेंगे? मुझे लगता है कि ऐसा नहीं होगा।
"

कांग्रेस को अयोध्या के धार्मिक आयोजन में शामिल न होने के शंकराचार्य अविमुक्तेश्वरानंद सरस्वती के रुख़ से राम मंदिर के प्राण प्रतिष्ठा समारोह में जाने के रवैये को एक समर्थन मिल गया है।
चव्हाण कहते हैं, "हिंदू धर्म में पूजनीय शंकराचार्य ने कहा है कि अयोध्या में जो कुछ भी हो रहा है वह ग़लत है।
उन्होंने प्राण प्रतिष्ठा समारोह में शामिल होने से इनकार कर दिया हैं।
अब मुझे बताएं- क्या शंकराचार्य भी हिंदू विरोधी हैं? क्या वे मुस्लिम समर्थक हैं? उन्होंने भाजपा की राम मंदिर राजनीति को उजागर किया है।
''

ज़मीनी हक़ीक़त भी यही है- देश के आम लोगों को जीवन में बुनियादी समस्याओं का सामना करना पड़ रहा है।
लेकिन मीडिया ने जो नैरेटिव गढ़ा है, उससे क्या आप विश्वास करेंगे कि मंदिर का मुद्दा राजनीति में प्रमुख हो गया है।
यह तब है, जब बेरोज़गारी और महंगाई ने आम आदमी का जीना दूभर कर दिया है।
'सेंटर फॉर मॉनिटरिंग इंडियन इकोनॉमी' की ताज़ा रिपोर्ट के मुताबिक बेरोज़गारी दर 8 फीसदी से ज्यादा है।
इसे पिछले कुछ दशकों में सबसे ज्यादा बताया जा रहा है।
वहीं दूसरी तरफ महंगाई है।
महंगाई ने कई परिवारों के बजट पर नकारात्मक प्रभाव डाला है।
इनमें से अधिकांश निम्न मध्यम वर्ग और ग़रीब वर्ग के हैं।
क्या राम मंदिर के धार्मिक माहौल में आम आदमी के जीवन से जुड़े ये मुद्दे चुनाव पर कोई असर डालेंगे?

पत्रकार गिरीश कुबेर कहते हैं, "यह (धार्मिक) उन्माद इस हद तक पैदा किया जाएगा कि लोग अन्य सभी मुद्दों को ज़रूरी न मानने के पक्ष में होंगे।
जब नेता इस तरह के उन्माद में शामिल होंगे तो स्वाभाविक रूप से जो लोग सामाजिक क्रम में उनसे नीचे हैं, वे ये सवाल नहीं पूछेंगे।
टकराव की कोई संभावना नहीं है।
सच यह है कि उनके पास इसके खिलाफ सवाल उठाने का कोई मौका ही नहीं है।
''

वहीं संजय कुमार कहते हैं कि लोग भले ही बेरोज़गारी, महंगाई जैसे ज्वलंत मुद्दों पर बात कर रहे हों, लेकिन असल वोटिंग में इसका असर शायद नज़र न आए।
ये हक़ीक़त है।
वो कहते हैं, "लोग पिछले दो साल से इन मुद्दों का सामना कर रहे हैं।
पिछले कुछ चुनावों के दौरान हमारे सर्वेक्षणों में यह देखा गया था कि बेरोज़गारी, महंगाई बढ़ रही थी, लेकिन हमने देखा कि इन मुद्दों के बाद भी भाजपा फिर से सत्ता में आई।
उत्तर प्रदेश, उत्तराखंड, मध्य प्रदेश, राजस्थान, छत्तीसगढ़ जैसे राज्यों में बेरोज़गारी और महंगाई से जुड़े मुद्दे थे, लेकिन लोगों ने फिर भी भाजपा को वोट दिया।
लोग इन मुद्दों पर चिंता तो जताते हैं, लेकिन उन पर वोट नहीं करते हैं।
वे दूसरे मुद्दों के लिए वोट देते हैं।
वह मुद्दा है राष्ट्रवाद और हिंदुओं का एकीकरण।
''

कई पर्यवेक्षकों के मुताबिक़, बीजेपी राष्ट्रवाद के मुद्दे को मंदिर से जोड़ने में सफल रही है।
आने वाले चुनाव शायद ये तय करें कि राम मंदिर के निर्माण का भारतीय राजनीतिक पर कितना असर पड़ा है।
भारत में 16 जनवरी से दुनिया का सबसे बड़ा कोविड-19 टीकाकरण कार्यक्रम शुरू हो चुका है।
पहले चरण में अब तक वैक्सीन की दो डोज में एक डोज 7 लाख से अधिक लोगों को दी जा चुकी है।
डॉक्टर्स और अन्य हेल्थकेयर वर्कर्स समेत कुछ लोगों को वैक्सीन का टीका लेने से झिझक हो रही है।
इसकी वजह से वैक्सीन को लेकर कई सवाल खड़े हुए हैं।
इंडियन एक्सप्रेस की एक रिपोर्ट में सभी सवालों के जवाब दिए गए हैं जैसेकि वैक्सीन किस तरह कार्य करती है और कोरोना वैक्सीन इतनी जल्दी कैसे बन गई आदि।
वैक्सीन को वैज्ञानिक तरीकों से तैयार किया जाता है।
अगर इसे बनाने में डेटा और तथ्यों के आधार पर साइंटिफिक मेथड और प्रॉसेस को फॉलो किया गया है तो इसे लेकर कोई संदेह नहीं किया जाना चाहिए।
इस तरह काम करती है वैक्सीन
वैक्सीन एक ऐसा पदार्थ होता है जो एक तरह से रोग पैदा करने वाले वायरस या बैक्टीरिया के समान होता है जिसे पैथोजेन कहते हैं।
जब इसका टीका लगाया जाता है तो यह शरीर के प्रतिरोधक क्षमता को प्रशिक्षण देता है और एक मेमोरी (याददाश्त) तैयार करता है।
जब कोई वायरस या बैक्टीरिया (पैथोजेन) भविष्य में शरीर को संक्रमित करता है, तो मेमोरी इसे खत्म करने के लिए तुरंत तैनात हो जाती है और शरीर में रोग पैदा नहीं कर पाता है।
वैक्सीनेशन से सालाना बची 20-30 लाख लोगों की जिंदगियां
वैक्सीन के चलते कई रोगों पर जीत हासिल की जा चुकी है।
स्मालपॉक्स की समाप्ति और पोलियो की लगभग समाप्ति के अलावा वैक्सीन के कारण 20 अन्य जानलेवा रोगों से सुरक्षा सुनिश्चित हो सकी है जिससे सालाना 20-30 लाख लोगों की मौत हो सकती थी।
भारत में यूनिवर्सल इम्यूनिजेशन प्रोग्राम दुनिया में सबसे बड़ा है और इसके तहत हर साल करीब 2।
6 करोड़ बच्चों का टीकाकरण होता है।
एक अनुमान के मुताबिक बच्चों के टीकाकरण पर एक डॉलर (72।
98 रुपये) किए गए खर्च से अर्थव्यवस्था में 44 डॉलर (3211।
01 रुपये) जुड़ता है क्योंकि इससे बचपन में टीकाकरण से वे बड़े होने पर स्वस्थ रहेंगे और जीडीपी में अहम योगदान करेंगे।
यह भी पढे़ं- Airtel कस्टमर्स के लिए अच्छी खबर; ऑनलाइन पेमेंट में ठगी से बचाएगा ये खास फीचर, सर्विस पूरी तरह फ्री

तीन चरणों में तैयार होती है वैक्सीन
वैक्सीन तैयार होने में कई वर्ष लग जाते हैं।
सबसे पहले रिसर्च लैब में एक प्रूफ ऑफ कांसेप्ट तैयार किया जाता है।
फिर उसके बाद स्थाई और हाईली प्योर प्रॉडक्ट्स के लिए कंट्रोल्ड मैनुफैक्चरिंग प्रॉसेसेज डेवलप किए जाते हैं।
इसके बाद उसका जानवरों पर परीक्षण किया जाता है।
फिर सेफ्टी और प्रभावी क्षमता जांचने के लिए इंसानों पर उसका परीक्षण किया जाता है।
इंसानों पर क्लीनिकल ट्रॉयल तीन चरणों में किया जाता है।
पहला चरण: इंसानों पर क्लीनिकल ट्रॉयल के पहले चरण में 20-100 स्वस्थ वालंटियर्स को वैक्सीन डोज देकर देखा जाता है कि वैक्सीन कितनी सुरक्षित है।
अगर वैक्सीन कारगर है तो उसके गंभीर साइड इफेक्ट्स और डोज की मात्रा को लेकर अध्ययन किया जाता है।
दूसरा चरण: कुछ सौ वालंटियर्स पर इसका परीक्षण किया जाता है।
इस चरण में वैक्सीन से लोगों में सबसे अधिक होने वाले साइड इफेक्ट्स को लेकर अध्ययन किया जाता है जो कुछ समय के लिए प्रभावी होते हैं।
इसके अलावा इस चरण में यह देखा जाता है कि शरीर की प्रतिरोधी क्षमता वैक्सीन को लेकर कैसी प्रतिक्रिया दे रही है जिसे एक शब्द में इम्यूनोजेनेसिटी कहते हैं।
तीसरा चरण: अंतिम चरण में हजारों वालंटियर्स पर 'ब्लाइंडेड मैनर' में ट्रॉयल किया जाता है।
ब्लाइंडेड मैनर का मतलब हुआ कि दो ग्रुप बनाए जाते हैं जिसमें एक ग्रुप को वैक्सीन की डोज दी जाती है और दूसरे ग्रुप को प्लेसेबो या डमी वैक्सीन दी जाती है।
हालांकि वालंटियर्स को जानकारी नहीं होती है कि उन्हें असली वैक्सीन दी गई है या डमी।
इस चरण में सेफ्टी को लेकर फिर से अध्ययन किया जाता है और गंभीर साइड इफेक्ट्स को लेकर स्टडी की जाती है।
इस चरण में सबसे महत्वपूर्ण स्टडी यह की जाती है कि वैक्सीन इंफेक्शन या बीमारी को रोकने में सक्षम है या नहीं।
इस कारण जल्दी बन गई कोरोना वैक्सीन
वैक्सीन तैयार होने में कई वर्ष लगते हैं लेकिन कोरोना वैक्सीन एक साल के भीतर ही तैयार हो गई।
इस समय 68 कोरोना वैक्सीन का ह्यूमन क्लीनिकल ट्रॉयल हो रहा है जिसमें से 20 तीसरे चरण में पहुंच चुके हैं और आठ को आपातकालीन प्रयोग की मंजूरी मिल चुकी है।
इसके अलावा दो को पूर्ण प्रयोग को मंजूरी मिल चुकी है।
कोरोना वैक्सीन के इतनी जल्द बनने का सबसे बड़ा कारण यह रहा कि साइंटिफिक इंफॉर्मेशन को सार्वजिनक तौर पर साझा किया गया और यह वायरस सार्स-कोवी-1 व मेर्स के समान ही है जिन पर पहले ही बहुत काम किया जा चुका है।
11 जनवरी 2020 को इसका जीनोम सीक्वेंस उपलब्ध हुआ था और महज 63 दिनों के भीतर ही मोडेर्ना एमआरएनए-1273 वैक्सीन का ट्रॉयल अमेरिका में पहले फेज में शुरू हो गया।
इसके अलावा नियामकों ने वैक्सीन बनाने के प्रॉसेस को तेज करने के उद्देश्य से समानांतर चरणों के लिए क्लीनिकल टेस्टिंग और डेटा रिव्यू की मंजूरी दे दी।
सरकारों ने इस पर भारी निवेश भी किया और इनोवेटिव फाइनेंसियल मॉडल के जरिए फॉर्मा कंपनियों के लिए फाइनेंसियल रिस्क की परवाह किए बिना वैक्सीन डेवलप करने को प्रोत्साहित किया।
कोरोना वैक्सीन जल्द से जल्द बनने का एक और कारण यह रहा कि इसके लिए सभी उपलब्ध वैक्सीन प्लेटफॉर्म का उपयोग किया गया।
उन प्लेटफॉर्म का भी प्रयोग किया गया जिसने अभी तक इंसानों के लिए वैक्सीन विकसित नहीं किया है।
फाइजर/बॉयोएनटेक और मोडेर्ना ने इस तकनीक का प्रयोग किया जिसके तहत मानव कोशिकाओं में एमआरएनए फ्रेग्मेंट को सीधे प्रवेश कराया जाता है और यह वायरल स्पाइक प्रोटीन पैदा करती है जो एंटी-वायरल इम्यूनिटी को बढ़ाती है।
खास बात यह है कि यह तकनीक पिछले दस साल से कैंसर रोधी वैक्सीन बनाने के लिए डेवलपमेंट प्रॉसेस में है।
इसके अलावा नॉन-रेप्लिकेटिंग वायरल वेक्टर्स का डेवलपमेंट पिछले कुछ साल से चल रहा था।
2014-16 में पश्चिमी अफ्रीका में इबोला वायरस को लेकर करीब 60 हजार लोगों को प्रायोगिक एडेनोवायरस आधारित इबोला वैक्सीन लगाया गया था।
ऑक्सफोर्ड यूनिवर्सिटी के रिसर्चर्स कुछ प्रायोगिक वैक्सीन तैयार करने के लिए चिंपाजी एडेनोवायरस प्लेटफॉर्म का प्रयोग कर रहे थे जिसका इस्तेमाल कोविड19 वैक्सीन बनाने के लिए कर लिया गया।
इस प्रकार इनएक्टिवेटेड (असक्रिय) वायरस पर आधारित वैक्सीन लंबे समय से परखा हुआ तरीका है जिसे आईसीएमआर/भारत बॉयोटेक ने प्रयोग किया है।
इसी तरीके से चीन ने कम से कम तीन वैक्सीन तैयार किए हैं।
हालांकि सभी प्लेटफॉर्म की सीमा भी जानना महत्वपूर्ण है।
एमआरएनए एक फ्रेजाइल (क्षणभंगु) मॉलिक्यूल है जिसे फ्रोजेन स्टोरेज जैसे किसी सुरक्षित माहौल की जरूरत होती है।
इस वजह से इसके भंडारण में समस्या आती है।
वायरल वेक्टर वैक्सीन अधिक स्थायी हैं और इन्हें 2-8 डिग्री सेल्सियस तापमान पर रखा जा सकता है।
वायरल वेक्टर वैक्सीन के साथ समस्या यह है कि समान वेक्टर को एक ही शख्स पर अन्य रोगों के लिए नहीं प्रयोग किया जा सकता है क्योंकि एंटी-वेक्टर इम्यूनिटी इसकी प्रभावी क्षमता को खत्म कर देगी।
वायरल वैक्सीन आमतौर पर सुरक्षित मानी जाती हैं लेकिन रेस्पेरिटरी सिंसिटियल वायरस और खसरा के खिलाफ इसी प्रकार की वैक्सीन का प्रयोग को मना कर दिया गया क्योंकि वे रोग को बढ़ा सकती थी।
कोवैक्सीन जांची-परखी तकनीक पर आधारित
महामारी ने सुरक्षा से समझौता किए बिना वैक्सीन डेवलपमेंट को लेकर लगने वाले समय को कम करने का बड़ा अवसर दिया है।
नियामकों ने आपातकालीन प्रयोग की मंजूरी (EUA) देना शुरू किया है।
इसके तहत पब्लिक हेल्थ इमरजेंसी के समय वैक्सीन को उपलब्धता को सुनिश्चित किया जाता है।
हालांकि इस मैकेनिज्म में सुरक्षा के साथ समझौता नहीं किया जाता है और इसमें फेज 1 और फेज 2 का रिव्यू किया जाता है।
इसके अलावा फेज 3 फॉलोअप में करीब दो महीने (अमेरिकी नियामक एफडीए) या 70 दिनों (यूरोपियन मेडिकल एजेंसी) के डेटा का भी मूल्यांकन किया जाता है।
वैक्सीन की प्रभावी क्षमता के लिए अंतरिम विश्लेषण भी किया जाता है।
इसके बाद संक्रमण के अधिक खतरे को देखते हुए वैक्सीन के आपातकालीन प्रयोग के लिए मंजूरी दी जाती है।
भारत में भारत बॉयोटेक की कोवैक्सीन को लेकर सवाल उठाए गए क्योंकि अभी यह क्लीनिकल ट्रॉयल मोड में है।
इसके अलावा इसे बैकअप वैक्सीन के तौर पर कहा गया और अन्य वैक्सीन की तुलना में इसे कम बेहतर कहा गया।
हालांकि कोवैक्सीन जांची परखी तकनीक पर आधारित है और आमतौर पर इसे सुरक्षित माना जाता है।
कोरोना वायरस म्यूटेंट के खिलाफ वैक्सीन कितनी प्रभावी
कोरोना वायरस अन्य आरएनए वायरस की तुलना में धीमी गति से म्यूटेट हो रही है।
इसके बावजूद ब्रिटेन, दक्षिण अफ्रीका और ब्राजील में में इसके नए वैरिएंट सामने आए और अब यह भारत समेत 50 देशों में फैल चुका है।
इन वायरसों के स्पाइक प्रोटीन में बदलाव आया है जिसके कारण वे आसानी से शरीर की कोशिकाओं के अंदर प्रवेश कर पा रही हैं।
एक आकलन के मुताबिक कोरोना वायरस का यूके वैरिएंट 30-70 फीसदी अधिक तेजी से फैल रहा है।
आरंभिक डेटा के मुताबिक कोरोना संक्रमण से उबर चुके लोगों के ब्लड सीरम के जरिए कोरोना वायरस को खत्म किया जा सकता है, चाहे वह म्यूटेंट हो गया हो।
वैक्सीन के असफल होने पर अभी कुछ कहना संभव नहीं है।
जिन लोगों को वैक्सीन लगवाने के बावजूद कोरोना संक्रमण हुआ है, उनकी जांच की जानी चाहिए ताकि यह पता लग सके कि कोरोना के किस वैरिएंट से वह संक्रमित हुए हैं।
इसके अलावा अभी इस पर अध्धयन किया जाना बाकी है कि कोरोना से ठीक हुए मरीजों या वैक्सीनेटेड लोगों को सीरम से इस वैरिएंट को न्यूट्रलाइज किया जा सकता है या नहीं।
इंफेक्टेड लोग कर सकते हैं इंतजार
अधिक से अधिक लोगों को वैक्सीन लगवाने की सलाह दी जा रही है।
अभी तक उपलब्ध डेटा के मुताबिक जो लोग कोरोना पॉजिटिव हो चुके हैं, उनमें जो एंटीबॉडीज बनती है, वह तीन से पांच महीने तक रहती है।
हालांकि शरीर की प्रतिरोधी क्षमता कुछ और समय तक रक्षा करने में सक्षम है।
ऐसे में अगर वैक्सीन की आपूर्ति पर्याप्त नहीं है तो जिन लोगों को एक बार कोरोना संक्रमण हो चुका है, वे कुछ महीने तक रुक सकते हैं।
हालांकि भारत में अभी इसकी आपूर्ति के शॉर्टेज होने के चांसेज कम हैं।
(लेख: शाहिद जमील, वायरोलॉजिस्ट्स, अशोका यूनिवर्सिटी के त्रिवेदी स्कूल ऑफ बॉयोसाइंसेज के निदेशक और वीरेंदर सिंह चौहान, आईसीजीईबी के पूर्व निदेशक, मलेरिया के खिलाफ वैक्सीन बनाने में बड़ी भूमिका)

कर्तव्य पथ पर दिखी नारी शक्ति और देश की सांस्कृतिक विरासत, वायुसेना के करतब के साथ परेड का समापन
India Republic Day 2024 Parade Live Updates: गणतंत्र दिवस परेड में इस बार का थीम है 'विकसित भारत और भारत-लोकतंत्र की मातृका है।
रिपब्लिक डे परेड सुबह 10।
30 बजे विजय चौक से शुरू होगी और लाल किला मैदान की ओर बढ़ेगी।
सुरक्षा के लिहाज से कर्तव्य पथ और उसके आसपास के इलाकों में करीब 14000 सुरक्षा कर्मियों को तैनात किए गए हैं।
(Image/@narendramodi)

Republic Day 2024, 26 January Live Updates: भारत आज यानी शुक्रवार 26 जनवरी को अपना 75वां गणतंत्र दिवस मनाने के लिए तैयार है।
दिल्ली के कर्तव्य पथ (पहले राजपथ) पर इस साल की गणतंत्र दिवस परेड में महिलाओं पर ध्यान केंद्रित किया जााना है, जिसमें 'विकासशील भारत' और 'भारत – लोकतंत्र की जननी' की थीम होगी।
फ्रांस के राष्ट्रपति इमैनुएल मैक्रॉन भारत की अपनी दो दिवसीय यात्रा के हिस्से के रूप में जयपुर पहुंचे हैं और गणतंत्र दिवस परेड 2024 में मुख्य अतिथि के रूप में भाग लेने के लिए तैयार हैं।
रिपब्लिक डे परेड सुबह 10।
30 बजे विजय चौक से शुरू होगी और कर्तव्य पथ होते हुए लाल किला मैदान की ओर बढ़ेगी।
इस खास अवसर पर राष्ट्रीय राजधानी दिल्ली कड़ी सुरक्षा के घेरे में हैं और 70,000 से अधिक सुरक्षाकर्मी पूरे शहर में तैनात हैं।
सुरक्षा के लिहाज से कर्तव्य पथ और उसके आसपास के इलाकों में करीब 14000 सुरक्षा कर्मियों को तैनात किए गए हैं।
गणतंत्र दिवस समारोह पर मिनट-दर-मिनट अपडेट के लिए यहां बने रहें।
रिपब्लिक डे परेड का हुआ समापन
रिपब्लिक डे परेड का समापन हो गया है।
परेड के बाद कर्तव्य पथ से राष्ट्रपति द्रौपदी मुर्मू और फ्रांस के राष्ट्रपति इमैनुएल मैक्रों प्रस्थान कर रहे हैं।
यूपी की झाकी का विजुअल
गणतंत्र दिवस परेड में उत्तर प्रदेश की झांकी 'अयोध्या: विकसित भारत-समृद्ध विरासत' पर आधारित है।
झांकी के सामने बालक राम यानी रामलला के प्राणप्रतिष्ठा समारोह का प्रतीक है, जो उनके बचपन के रूप को प्रदर्शित करता है।
गणतंत्र दिवस परेड में छत्तीसगढ़ की झांकी का विजुअल
गणतंत्र दिवस परेड में छत्तीसगढ़ की झांकी आदिवासी समुदायों में प्राचीन काल से मौजूद लोकतांत्रिक चेतना और पारंपरिक लोकतांत्रिक मूल्यों को दर्शाती है।
झांकी को पारंपरिक कला और शिल्प को दर्शाने के लिए "घंटी-धातु और टेराकोटा कलाकृतियों" से सजाया गया है।
मणिपुर की झाकी का विजुअल
गणतंत्र दिवस के मौके पर कर्तव्य पथ पर निकली झाकी में मणिपुर की ओर से 500 साल पुराने बाजार 'इमा कीथल' को दिखाया गया है।
पूरी तरह से महिलाओं द्वारा संचालित दुनिया का एकमात्र बाजार है जिसमें नारी शक्ति की झलक नजर आती है।
वायु सेना के महिला टुकड़ी की विजुअल
स्क्वाड्रन लीडर रश्मि ठाकुर के नेतृत्व में भारतीय वायु सेना की मार्चिंग टुकड़ी में स्क्वाड्रन लीडर सुमिता यादव, स्क्वाड्रन लीडर प्रतिभा अहलूवालिया और फ्लाइट लेफ्टिनेंट किरीट रोहिल भी शामिल हुईं।
भारतीय नौसेना की झांकी में दिखी नारी शक्ति' और 'आत्मनिर्भरता पर जोर
भारतीय नौसेना की झांकी में 'नारी शक्ति' और 'आत्मनिर्भरता' के विषयों पर प्रकाश डाला गया है, विमानवाहक पोत आईएनएस विक्रांत और नौसेना के जहाज दिल्ली, कोलकाता और शिवालिक और कलावरी श्रेणी की पनडुब्बी को भी दिखाया गया है।
कर्तव्य पथ पर पहली बार मार्च करने उतरी तीनों सेनाओं की महिला टुकड़ी
तीनों सेनाओं की महिला टुकड़ी ने पहली बार गणतंत्र दिवस परेड के हिस्से के रूप में कर्तव्य पथ पर मार्च किया।
कर्तव्य पथ पर मार्च करते हुए मेजर सृष्टि खुल्लर के नेतृत्व में सशस्त्र बल चिकित्सा सेवाओं की एक महिला टुकड़ी --- आर्मी डेंटल कोर से कैप्टन अम्बा सामंत, भारतीय नौसेना से सर्ज लेफ्टिनेंट कंचना, भारतीय वायु सेना से फ्लाइट लेफ्टिनेंट दिव्या प्रिया के साथ शामिल हुईं।
कर्तव्यपथ पर गणतंत्र दिवस की परेड शुरू, यहां देखें
दिल्ली के कर्तव्यपथ पर गणतंत्र दिवस की परेड 'आह्वान' के साथ शुरू हुई।
परेड की शुरुआत 100 से अधिक महिला कलाकारों द्वारा भारतीय संगीत वाद्ययंत्र बजाते हुए की गई।
यहां गणतंत्र दिवस की परेड लाइव देख सकते हैं।
यहां देखें रिपब्लिक डे परेड
रिपब्लिक डे परेड कुछ ही मिनट में विजय चौक से शुरू होने वाली है।
इस लिंक की मदद से परेड लाइव देख सकते हैं।
गुजरात के राज्यपाल ने जूनागढ़ में फहराया तिंरगा
गुजरात के राज्यपाल आचार्य देवव्रत ने 75वें गणतंत्र दिवस के अवसर पर जूनागढ़ में राष्ट्रीय ध्वज फहराया।
इस दौरान मुख्यमंत्री भूपेन्द्र पटेल भी मौजूद रहे।
जूनागढ़: गुजरात के राज्यपाल आचार्य देवव्रत ने 75वें गणतंत्र दिवस के अवसर पर राष्ट्रीय ध्वज फहराया।
इस दौरान मुख्यमंत्री भूपेन्द्र पटेल भी मौजूद रहे।
#RepublicDay2024 केंद्रीय रक्षा मंत्री ने फहराया तिरंगा
रक्षा मंत्री राजनाथ सिंह ने अपने आवास पर गणतंत्र दिवस के अवसर पर राष्ट्रीय ध्वज फहराया।
उन्होंने सुरक्षाकर्मियों को मिठाई भी बांटी।
दिल्ली: रक्षा मंत्री राजनाथ सिंह ने अपने आवास पर गणतंत्र दिवस के अवसर पर राष्ट्रीय ध्वज फहराया।
उन्होंने सुरक्षाकर्मियों को मिठाई भी बांटी।
चित्रकूट में रामायण मेला आयोजित करेगी एमपी सरकार
गणतंत्र दिवस के अवसर पर मध्य प्रदेश के मुख्यमंत्री मोहन यादव ने कहा कि राज्य सरकार ने चित्रकूट को विश्व स्तरीय धार्मिक पर्यटन केंद्र बनाने का निर्णय लिया है।
यहां हर साल 'रामायण मेला' भी आयोजित किया जाएगा।
मुख्यमंत्री तीर्थ दर्शन योजना के तहत लाभार्थियों को अयोध्या की तीर्थ यात्रा कराई जाएगी।
उज्जैन: गणतंत्र दिवस के अवसर पर मध्य प्रदेश के मुख्यमंत्री मोहन यादव ने कहा, "।
राज्य सरकार ने चित्रकूट को विश्व स्तरीय धार्मिक पर्यटन केंद्र बनाने का निर्णय लिया है।
यहां हर साल 'रामायण मेला' भी आयोजित किया जाएगा।
मुख्यमंत्री तीर्थ दर्शन योजना के तहत लाभार्थियों को।
लोकसभा अध्यक्ष ने गणतंत्र दिवस पर कही ये बात
लोकसभा अध्यक्ष ओम बिड़ला ने कहा, "।
आज हम सबको गर्व है कि भारत का संविधान क्षमता, न्याय, समानता की भावना के साथ हमारे मार्गदर्शन में महत्वपूर्ण भूमिका निभाता है।
मैं देशवासियों से आह्वान करना चाहता हूं कि इस 75वें गणतंत्र दिवस के अवसर पर हम अपने कर्तव्य को निभाते हुए भारत के नवनिर्माण में और विकसित भारत बनाने में अपने संकल्प की सिद्धि की ओर बढ़ें।
"
लोकसभा अध्यक्ष ओम बिड़ला ने कहा, "।
आज हम सबको गर्व है कि भारत का संविधान क्षमता, न्याय, समानता की भावना के साथ हमारे मार्गदर्शन में महत्वपूर्ण भूमिका निभाता है।
मैं देशवासियों से आह्वान करना चाहता हूं कि इस 75वें गणतंत्र दिवस के अवसर पर हम अपने कर्तव्य को निभाते हुए।
75वें गणतंत्र दिवस समारोह में सीएम योगी ने कही ये बात
75वें गणतंत्र दिवस समारोह में उत्तर प्रदेश के मुख्यमंत्री योगी आदित्यनाथ ने कहा, "पिछले 74 वर्ष से भारत का संविधान जाति, वर्ग, संप्रदाय, क्षेत्र और अन्य तमाम अवरोधों को समाप्त करते हुए अपनी कसौटी पर खरा उतरा है।
यह हमारे संविधान की ही महानता है कि विश्व में लोकतंत्र के रूप में अपने आप को स्थापित करने वाले तमाम देश जो खुद को आज की व्यवस्था को अनुसार सबसे प्रगतिशील मानते हैं, उन देशों ने लंबे समय तक महिलाओं को मताधिकार से वंचित किया था।
भारत वो देश है जिसने संविधान लागू करने के साथ ही इस बात को भी सुनिश्चित किया था कि भारत में लिंग, जाति, क्षेत्र, धर्म के आधार पर कोई भेदभाव नहीं होगा।
लखनऊ: 75वें गणतंत्र दिवस समारोह में उत्तर प्रदेश के मुख्यमंत्री योगी आदित्यनाथ ने कहा, "पिछले 74 वर्ष से भारत का संविधान जाति, वर्ग, संप्रदाय, क्षेत्र और अन्य तमाम अवरोधों को समाप्त करते हुए अपनी कसौटी पर खरा उतरा है।
यह हमारे संविधान की ही महानता है कि विश्व में लोकतंत्र।
वें गणतंत्र दिवस समारोह में सीएम योगी ने कही ये बात
75वें गणतंत्र दिवस समारोह में उत्तर प्रदेश के मुख्यमंत्री योगी आदित्यनाथ ने कहा, "पिछले 74 वर्ष से भारत का संविधान जाति, वर्ग, संप्रदाय, क्षेत्र और अन्य तमाम अवरोधों को समाप्त करते हुए अपनी कसौटी पर खरा उतरा है।
यह हमारे संविधान की ही महानता है कि विश्व में लोकतंत्र के रूप में अपने आप को स्थापित करने वाले तमाम देश जो खुद को आज की व्यवस्था को अनुसार सबसे प्रगतिशील मानते हैं, उन देशों ने लंबे समय तक महिलाओं को मताधिकार से वंचित किया था।
भारत वो देश है जिसने संविधान लागू करने के साथ ही इस बात को भी सुनिश्चित किया था कि भारत में लिंग, जाति, क्षेत्र, धर्म के आधार पर कोई भेदभाव नहीं होगा।
लखनऊ: 75वें गणतंत्र दिवस समारोह में उत्तर प्रदेश के मुख्यमंत्री योगी आदित्यनाथ ने कहा, "पिछले 74 वर्ष से भारत का संविधान जाति, वर्ग, संप्रदाय, क्षेत्र और अन्य तमाम अवरोधों को समाप्त करते हुए अपनी कसौटी पर खरा उतरा है।
यह हमारे संविधान की ही महानता है कि विश्व में लोकतंत्र।
लोकसभा अध्यक्ष ने फहराया तिरंगा
लोकसभा अध्यक्ष ओम बिड़ला ने 75वें गणतंत्र दिवस के अवसर पर राष्ट्रीय ध्वज फहराया।
दिल्ली: लोकसभा अध्यक्ष ओम बिड़ला ने 75वें गणतंत्र दिवस के अवसर पर राष्ट्रीय ध्वज फहराया।
उत्तराखंड के सीएम धामी ने फहराया तिरंगा
उत्तराखंड के मुख्यमंत्री पुष्कर सिंह धामी ने 75वें गणतंत्र दिवस के अवसर पर लाल बाग मैदान में राष्ट्रीय ध्वज फहराया।
देहरादून: उत्तराखंड के मुख्यमंत्री पुष्कर सिंह धामी ने 75वें गणतंत्र दिवस के अवसर पर लाल बाग मैदान में राष्ट्रीय ध्वज फहराया।
यूपी के सीएम योगी ने फहराया तिरंगा
उत्तर प्रदेश के मुख्यमंत्री योगी आदित्यनाथ ने 75वें गणतंत्र दिवस के अवसर पर राष्ट्रीय ध्वज फहराया।
लखनऊ: उत्तर प्रदेश के मुख्यमंत्री योगी आदित्यनाथ ने 75वें गणतंत्र दिवस के अवसर पर राष्ट्रीय ध्वज फहराया।
बिहार के मुख्यमंत्री ने फहराया तिरंगा
बिहार के मुख्यमंत्री नीतीश कुमार ने गणतंत्र दिवस के अवसर पर अपने आवास पर राष्ट्रीय ध्वज फहराया।
पटना: बिहार के मुख्यमंत्री नीतीश कुमार ने गणतंत्र दिवस के अवसर पर अपने आवास पर राष्ट्रीय ध्वज फहराया।
महाराष्ट्र के मुख्यमंत्री ने फहराया तिरंगा
महाराष्ट्र के मुख्यमंत्री एकनाथ शिंदे ने गणतंत्र दिवस पर मुंबई में अपने आधिकारिक निवास वर्षा बंगले पर राष्ट्रीय ध्वज फहराया।
समारोह में शामिल हुए मणिपुर के सीएम और राज्यपाल
मणिपुर की राज्यपाल अनुसुइया उइके और मुख्यमंत्री एन।
बीरेन सिंह ने इंफाल में गणतंत्र दिवस समारोह में हिस्सा लिया।
गणतंत्र दिवस परेड में राज्यों और केंद्र शासित प्रदेशों की कुल 16 और केंद्रीय मंत्रालयों और विभागों की नौ झांकियां शामिल होंगी।
जिन राज्यों और केंद्र शासित प्रदेशों की झांकियां शामिल होंगी उनमें अरुणाचल प्रदेश, हरियाणा, मणिपुर, मध्य प्रदेश, ओडिशा, छत्तीसगढ़, राजस्थान, महाराष्ट्र, आंध्र प्रदेश, लद्दाख, तमिलनाडु, गुजरात, मेघालय, झारखंड, उत्तर प्रदेश और तेलंगाना शामिल हैं।
बिहार के डिप्टी सीएम ने दी गणतंत्र दिवस की शुभकामनाएं
बिहार के उपमुख्यमंत्री तेजस्वी यादव ने सभी देशवासियों को गणतंत्र दिवस की हार्दिक शुभकामनाएं दी।
सभी देशवासियों को गणतंत्र दिवस की हार्दिक शुभकामनाएं!
बिहार के मुख्यमंत्री ने दी गणतंत्र दिवस की शुभकामनाएं
बिहार के मुख्यमंत्री नीतीश कुमार ने गणतंत्र दिवस के अवसर पर हार्दिक बधाई एवं शुभकामनाएं दी।
गणतंत्र दिवस के अवसर पर हार्दिक बधाई एवं शुभकामनाएं।
कांग्रेस पार्टी ने दी गणतंत्र दिवस की शुभकामनाएं
कांग्रेस ने सभी देशवासियों को 75वें गणतंत्र दिवस की हार्दिक शुभकामनाएं दी।
पार्टी ने अपने सोशल मीडिया प्लेटफार्म एक्स (X) के जरिए कहा - भारत का संविधान, प्राचीन भारतीय सभ्यता में निहित सामाजिक, आर्थिक व राजनीतिक मूल्यों पर आधारित है।
न्याय, मर्यादा, समता और समभाव के हमारे मूल्य इसके मज़बूत स्तंभ हैं, और यही आज़ादी के बाद हमारे सामाजिक, आर्थिक और राजनीतिक परिवर्तन के मानक भी बने।
कांग्रेस ने कहा कि हमारे संविधान ने सभी नागरिकों को मौलिक अधिकार, सामाजिक न्याय और राजनीतिक अधिकार समान रूप से दिया।
परन्तु, आज इन अधिकारों पर सरकार के द्वारा ही हमला हो रहा है।
देश की सबसे पुरानी राजनीतिक पार्टी ने कहा कि साल 2024, भारत के लिए बहुत महत्वपूर्ण वर्ष है।
ये साल तय करेगा कि हम संविधान, लोकतंत्र और न्याय के मूल्यों को बचा पाएंगे या हम फिर उसी दौर में पहुंच जाएंगे जहां हर एक व्यक्ति समान नहीं होगा; उनके अधिकार समान नहीं होंगे।
कांग्रेस पार्टी ने इन मूल्यों को बचाने के लिए और सामाजिक, आर्थिक तथा राजनीतिक न्याय को पुनः स्थापित करने का संकल्प लिया है।
न्याय के पांच स्तंभ — युवा न्याय, भागीदारी न्याय, नारी न्याय, किसान न्याय और श्रमिक न्याय।
सभी को सशक्त करेंगे और सभी के अधिकारों की रक्षा करेंगे।
आइए, इस गणतंत्र दिवस पर आज मिलकर न्याय के इस मिशन से जुड़ने का प्रण लें।
तभी हम अपने युवाओं का भविष्य सुरक्षित कर पाएंगे।
इसी में संविधान की जीत होगी - इसी में भारत की जीत होगी।
जय हिंद।
सभी को 75वें गणतंत्र दिवस की हार्दिक शुभकामनाएं एवं बहुत-बहुत बधाई।
भारत का संविधान, प्राचीन भारतीय सभ्यता में निहित सामाजिक, आर्थिक व राजनीतिक मूल्यों पर आधारित है।
न्याय, मर्यादा, समता और समभाव के हमारे मूल्य इसके मज़बूत स्तंभ हैं, और यही आज़ादी के बाद हमारे सामाजिक, आर्थिक… pic।
twitter।
com/S9TZfdDlxl
केंद्रीय रक्षा मंत्री ने दी गणतंत्र दिवस की शुभकामनाएं।
केंद्रीय रक्षा मंत्री राजनाथ सिंह ने 75वें गणतंत्र दिवस के मौके पर देशवसियों को शुभकामनाएं दीं और भारत को एक सशक्त एवं विकसित देश के रूप में स्थापित करने के संकल्प को मज़बूत करने का उनसे आह्वान किया।
राजनाथ सिंह ने सोशल मीडिया मंच ‘एक्स’ पर एक पोस्ट में कहा, ‘‘आप सभी को 75वें गणतंत्र दिवस की अनेकानेक शुभकामनाएं।
इस ऐतिहासिक अवसर पर हम सभी भारत को एक सशक्त एवं विकसित देश के रूप में स्थापित करने के संकल्प को मज़बूत करें।
जय हिन्द!’’ भारत आज 75वां गणतंत्र दिवस मना रहा है।
राष्‍ट्रपति द्रौपदी मुर्मू के नेतृत्‍व में नयी दिल्‍ली में कर्तव्‍य पथ पर गणतंत्र दिवस समारोह का आयोजन हो रहा है।
भारत को 15 अगस्त 1947 को अंग्रेजों से आजादी तो मिल गई थी लेकिन 26 जनवरी 1950 को भारत एक संप्रभु लोकतांत्रिक गणराज्य घोषित हुआ।
इसी दिन देश का संविधान लागू हुआ था।
आप सभी को 75वें गणतंत्र दिवस की अनेकानेक शुभकामनाएं।
इस ऐतिहासिक अवसर पर हम सभी भारत को एक सशक्त एवं विकसित देश के रूप में स्थापित करने के संकल्प को मज़बूत करें।
जय हिन्द!ओडिशा के राज्यपाल ने फहराया तिरंगा
ओडिशा के राज्यपाल रघुवर दास ने गणतंत्र दिवस के अवसर पर भुवनेश्वर में तिरंगा फहराया।
इस समारोह में राज्य के मुख्यमंत्री नवीन पटनायक भी मौजूद हैं।
तमिलनाडु के राज्यपाल ने फहराया तिरंगा
तमिलनाडु के राज्यपाल आर।
एन।
रवि ने गणतंत्र दिवस के मौके पर चेन्नई में राष्ट्रीय ध्वज फहराया।
इस समारोह में राज्य के मुख्यमंत्री एमके स्टालिन भी मौजूद हैं।
भाजपा के राष्ट्रीय अध्यक्ष ने फहराया तिरंगा
भाजपा के राष्ट्रीय अध्यक्ष जेपी नड्डा ने 75वें गणतंत्र दिवस के मौके पर दिल्ली स्थित पार्टी मुख्यालय में तिरंगा झंडा फहराया।
तेलंगाना की राज्यपाल फहराया तिरंगा
तेलंगाना की राज्यपाल तमिलिसाई सुंदरराजन ने सिकंदराबाद के परेड ग्राउंड में तिरंगा फहराया।
समारोह में सीएम रेवंत रेड्डी भी मौजूद हैं।
तेलंगाना के मुख्यमंत्री ने पुष्पांजलि अर्पित की
तेलंगाना के मुख्यमंत्री रेवंत रेड्डी ने सिकंदराबाद में सेना परेड ग्राउंड वीरुला सैनिक स्मारक पर पुष्पांजलि अर्पित की।
नागपुर में मोहन भागवत ने फहराया तिरंगा
आरएसएस प्रमुख मोहन भागवत ने भी नागपुर में आरएसएस मुख्यालय में राष्ट्रीय ध्वज फहराया।
दिल्ली के चप्पे-चप्पे पर है सुरक्षाकर्मियों की नजर
दिल्ली में 75वें गणतंत्र दिवस समारोह के मद्देनजर सुरक्षा के कड़े इंतजाम किए गए हैं और इस लिहाज से पूरे शहर में 70,000 से अधिक सुरक्षाकर्मी और जवान तैनात हैं।
राजस्थान के मुख्यमंत्री ने फहराया राष्ट्रीय ध्वज
राजस्थान के सीएम भजनलाल शर्मा ने गणतंत्र दिवस के अवसर पर अपने आवास पर राष्ट्रीय ध्वज फहराया।
कर्तव्य पथ पर परेड में पहली बार तीनों सेनाओं की महिला टुकड़ी करेंगी मार्च
गणतंत्र दिवस परेड के लिए पहली बार सेना, नौसेना और वायु सेना की त्रि-सेवा महिलाओं की एक टुकड़ी कर्तव्य पथ पर मार्च करेगी।
सबसे पहले परेड में भारतीय संगीत वाद्ययंत्रों के साथ 100 महिला कलाकार शामिल होंगी।
भारतीय वायु सेना के फ्लाई-पास्ट में लगभग 15 महिला पायलट शामिल होंगी, जो 'नारी शक्ति' या महिला शक्ति का प्रतीक हैं।
विशेष रूप से, केंद्रीय सशस्त्र पुलिस बलों (सीएपीएफ) की टुकड़ियों में विशेष रूप से महिला कर्मी शामिल होंगी।
यह ऐतिहासिक समावेश भारत के गणतंत्र दिवस समारोह में लैंगिक समावेशिता और सशक्तिकरण की दिशा में एक महत्वपूर्ण कदम है।
राष्ट्रपति या प्रधानमंत्री, आज कौन फहराएगा राष्ट्रीय ध्वज?
26 जनवरी यानी कि गणतंत्र दिवस के मौके पर राष्ट्रपति ध्वज फहराते हैं जबकि स्वतंत्रता दिवस के मौके पर प्रधानमंत्री ध्वजारोहण करते हैं।
ऐसा इसलिए क्योंकि गणतंत्र दिवस, संविधान से जुड़ा दिन है।
जब देश गणतंत्र हुआ था।
जिसके प्रमुख राष्ट्रपति होते हैं।
इसलिए गणतंत्र दिवस पर झंडे को फहराने का काम राष्ट्रपति करते हैं।
जबकि स्वतंत्रता दिवस पर लाल किले की प्राचीर पर देश के प्रधानमंत्री ध्वजारोहण करते हैं।
इसमें एक दिलचस्प तथ्य ये भी है कि पहले गणतंत्र दिवस के मौके पर देश में कोई राष्ट्रपति नहीं था।
इसलिए, झंडा फहराया था भारत के गवर्नर जनरल लॉर्ड माउंटबेटन ने।
जबकि दूसरे गणतंत्र दिवस पर ये गौरव हासिल हुआ था देश के पहले राष्ट्रपति डॉ।
राजेंद्र प्रसाद को।
भारत आज अपना 75वां गणतंत्र दिवस मना रहा है।
प्रधानमंत्री नरेंद्र मोदी इस अवसर पर राष्ट्रीय ध्वज नहीं फहराएंगे, बल्कि आज के दिन राष्ट्रपति द्रौपदी मुर्मू झंडा फहराएंगी।
राष्ट्रपति मुर्मू ने 75वें गणतंत्र दिवस की दी शुभकामनाएं
राष्ट्रपति द्रौपदी मुर्मू  ने रिपब्लिक डे की पूर्व संध्या पर देशवासियों को संबोधित किया और शुभकामनाएं दीं।
अपने सोशल मीडिया प्लेटफार्म एक्स (X) के जरिए उन्होंने कहा कि आइए हम सभी हर तरह से राष्ट्र और साथी नागरिकों की सेवा करने के लिए खुद को समर्पित करें।
इस प्रयास में आप सभी को मेरी बहुत-बहुत शुभकामनाएं।
पीएम मोदी ने दी गणतंत्र दिवस की शुभकामनाएं
प्रधानमंत्री नरेंद्र मोदी ने देशवासियों को 2024 गणतंत्र दिवस की शुभकामनाएं दीं है।
सोशल मीडिया प्लेटफार्म एक्स (X) के जरिए उन्होंने कहा कि देश के अपने समस्त परिवारजनों को गणतंत्र दिवस की बहुत-बहुत शुभकामनाएं।
जय हिंद!
देश के अपने समस्त परिवारजनों को गणतंत्र दिवस की बहुत-बहुत शुभकामनाएं।
जय हिंद!Best wishes on special occasion of the 75th Republic Day।
Jai Hind!
गणतंत्र दिवस परेड देखने के लिए कर्तव्य पथ पर पहुंचे लोग
आज गणतंत्र दिवस परेड देखने के लिए लोग कर्तव्य पथ पहुंचे।
अपने करीबियों और परिजनों को दें गणतंत्र दिवस की शुभकामनाएं
अपने करीबियों, परिजनों दोस्तों को इन इमेजेज और मैसेजेज के जरिए 75वें गणतंत्र दिवस का शुभकामनाएं दें।
अधिक जानकारी के लिए इस लिंक पर क्लिक करें।
75वें गणतंत्र दिवस के मौके पर दिल्ली मेट्रो की सेवाएं सुबह चार बजे से शुरू हो गईं।
फ्रांस के राष्ट्रपति इमैनुएल मैक्रों मुख्य अतिथि के रूप में 75वें गणतंत्र दिवस समारोह में भाग लेंगे।
वर्षों से, भारत के गणतंत्र दिवस को विभिन्न वैश्विक नेताओं की उपस्थिति से सम्मानित किया गया है, उनमें पूर्व अमेरिकी राष्ट्रपति बराक ओबामा, पूर्व जापानी प्रधान मंत्री शिंजो आबे और रूसी राष्ट्रपति व्लादिमीर पुतिन शामिल हैं।
गणतंत्र दिवस परेड सुबह साढ़े दस बजे विजय चौक से शुरू होगी और लालकिला मैदान की ओर जाएगी।
इसके साथ ही इस शुभ अवसर को चिह्नित करने के लिए सुबह 9:30 बजे राष्ट्रीय युद्ध स्मारक में एक महत्वपूर्ण समारोह होगा।
दिल्ली पुलिस ने गणतंत्र दिवस पर यातायात व्यवस्था और प्रतिबंधों को लेकर एडवाइजरी जारी की है।
गणतंत्र दिवस परेड मार्ग पर व्यापक यातायात व्यवस्था और प्रतिबंध लागू हैं।
एडवाइजरी के मुताबिक परेड विजय चौक, कर्तव्य पथ, सी-हेक्सागन, सुभाष चंद्र बोस गोल चक्कर, तिलक मार्ग, बहादुर शाह जफर मार्ग, नेताजी सुभाष मार्ग से होकर और लाल किला पहुंचेगी।
भारत को 15 अगस्त, 1947 को स्वतंत्रता मिली थी, लेकिन 3 साल बाद 26 जनवरी, 1950 को संविधान को अपनाने के साथ भारत ने खुद को एक संप्रभु, लोकतांत्रिक और गणतंत्र राज्य घोषित किया।
इसी दिन को तब से गणतंत्र दिवस के रूप में मनाया जाता है।
आखिर संविधान लागू करने के लिए 26 जनवरी का दिन क्यों चुना गया।
भारतीय राष्ट्रीय कांग्रेस ने दिसंबर 1929 में लाहौर अधिवेशन में ऐतिहासिक ‘पूर्ण स्वराज’ का प्रस्ताव पारित किया था।
जबकि 26 जनवरी, 1930 के दिन ही देश को पूर्ण स्वराज घोषित किया था।
26 जनवरी की तारीख के महत्व को बरकरार रखने के लिए इसी दिन साल 1950 में संविधान लागू किया गया, जिसके बाद 26 जनवरी को गणतंत्र दिवस घोषित किया गया।
गणतंत्र दिवस परेड 2024 का सीधा प्रसारण भारत के दूरदर्शन और ऑल इंडिया रेडियो के आधिकारिक यूट्यूब चैनलों पर किया जाएगा।
यह प्रसारण 26 जनवरी, 2024 को सुबह 09:30 बजे से शुरू होगा।
इसके अलावा, ये चैनल गणतंत्र दिवस कमेंट्री के लिए लाइव साइन लैंग्वेज इंटरप्रिटेशन की पेशकश करेंगे।
राष्ट्रपति द्रौपदी मुर्मू सुबह 8 बजे कर्तव्य पथ पर राष्ट्रीय ध्वज फहराएंगी।
गणतंत्र दिवस परेड सुबह 10:30 बजे शुरू होने वाली है, जो लगभग 90 मिनट तक चलेगी।
प्रधानमंत्री नरेंद्र मोदी राष्ट्रीय युद्ध स्मारक की यात्रा के साथ समारोह की शुरुआत करेंगे, जहां वह पुष्पांजलि अर्पित करके शहीद नायकों का सम्मान करने में राष्ट्र का नेतृत्व करेंगे।
इसके बाद, राष्ट्रपति मुर्मू और फ्रांस के राष्ट्रपति इमैनुएल मैक्रों दोनों राष्ट्रपति 'पारंपरिक बग्गी' में पहुंचेंगे, यह प्रथा 40 वर्षों के अंतराल के बाद इस साल फिर शुरू की जा रही है।
राष्ट्रीय ध्वज को स्वदेशी 105-एमएम भारतीय फील्ड गन का उपयोग करके एक सिंक्रनाइज़ 21-बंदूक सलामी के साथ फहराया जाएगा।
इसके बाद, चार एमआई-17 हेलीकॉप्टर पुष्पवर्षा करेंगे और 100 से अधिक महिला कलाकारों की विशेषता वाले 'आवाहन' (Aavaahan) नामक एक बैंड की प्रस्तुति दर्शकों को मंत्रमुग्ध कर देगी।
राष्ट्रपति मुर्मू आधिकारिक तौर पर परेड की शुरुआत करेंगी, जिसकी देखरेख दिल्ली क्षेत्र के जनरल ऑफिसर कमांडिंग लेफ्टिनेंट जनरल भावनीश कुमार करेंगे।
नमस्कार, गणतंत्र दिवस पर इस विशेष ब्लॉग में आपका स्वागत है।
दिन भर घटना के सभी नवीनतम अपडेट के लिए बने रहें।
देश आज अपना 75वां गणतंत्र दिवस मना रहा है।
राष्ट्रपति द्रौपदी मुर्मू शुक्रवार को कर्तव्य पथ पर 90 मिनट की परेड के दौरान अपनी बढ़ती सैन्य शक्ति और समृद्ध सांस्कृतिक विरासत के भव्य प्रदर्शन के साथ 75वें गणतंत्र दिवस का जश्न मनाने में भारत का नेतृत्व करेंगी।
फूड सब्सिडी बिल में भारी इजाफा होने के बावजूद मोदी सरकार अपने कुल खर्च में सब्सिडी की हिस्सेदारी को काबू में रखने में सफल रही है।
Budget 2024: मोदी सरकार के 10 साल के राज में सब्सिडी बिल में बड़े बदलाव देखने को मिले हैं।
इन बदलावों की वजह से ही फूड सब्सिडी में भारी इजाफा होने के बावजूद सरकार के कुल खर्च में सब्सिडी की हिस्सेदारी नियंत्रण में है।
Subsidies in Budget under Modi Government: देश के बजट में सब्सिडी की बड़ी भूमिका हमेशा से रहती आई है।
मोदी सरकार के कार्यकाल में भी बजट में सब्सिडी का हिस्सा अच्छा-खासा रहा है।
लेकिन पिछले 10 साल के आंकड़े बताते हैं कि इस दौरान केंद्र सरकार की सब्सिडी के स्ट्रक्चर में काफी बदलाव हुआ है।
इसका मतलब ये कि कई ऐसे आइटम हैं, जिन पर पहले सरकारी सब्सिडी का काफी बड़ा हिस्सा खर्च होता था, लेकिन अब उनमें जबरदस्त गिरावट आई है।
वहीं, कुछ ऐसे भी आइटम हैं, जिनका कुल सब्सिडी में हिस्सा काफी बढ़ गया है।
केंद्रीय बजट में सब्सिडी का हिस्सा : 10 साल के आंकड़े 
केंद्र सरकार के बजट (Union Budget 2024) से जुड़े आंकड़ों पर नजर डालने से पता चलता है कि मोदी सरकार के कार्यकाल में फूड और फर्टिलाइजर सब्सिडी पर सरकार का कुल खर्च तेजी से बढ़ा है।
फिर भी सरकार के कुल एक्सपेंडीचर यानी खर्च में सब्सिडी की हिस्सेदारी कम हुई है।
इसकी सबसे बड़ी वजह सब्सिडी की संरचना में आया बदलाव है।
यूपीए सरकार के कार्यकाल के आखिरी वर्ष यानी वित्त वर्ष 2013-14 के दौरान केंद्र सरकार के कुल खर्च में सब्सिडी का हिस्सा 16।
3 प्रतिशत था।
जो वित्त वर्ष 2014-15 यानी मोदी सरकार के पहले कार्यकाल के पहले साल के अंत में घटकर 15।
3 % पर आ गया।
इसके बाद भी इसमें लगातार कमी आती रही और पहले कार्यकाल के अंतिम साल यानी वित्त वर्ष 2018-19 तक यह घटकर 9।
6 % रह गया।
इसके बाद कोविड महामारी के कारण 2020-21 में यह तेजी से बढ़कर 22 % पर जा पहुंचा।
लेकिन इसके बाद सरकार ने इस पर तेजी से काबू पाया और वित्त वर्ष 2023-24 में इसके 9 % के करीब रहने का अनुमान लगाया गया।
हालांकि संसद के पिछले सत्र में सरकार ने फूड, एलपीजी और फर्टिलाइजर सब्सिडी के मद में  28,630।
80 करोड़ रुपये के अतिरिक्त खर्च का प्रस्ताव पारित कराया है।
फिर भी उम्मीद है कि इस खर्च को जोड़ने के बावजूद सरकार के कुल खर्च में सब्सिडी की हिस्सेदारी 9।
5 % से ज्यादा नहीं रहेगी।
दरअसल, मोदी राज के दौरान केंद्र सरकार के कुल सब्सिडी बिल में जहां फूड और फर्टिलाइजर सब्सिडी का हिस्सा बढ़ा है, वहीं पेट्रोलियम सब्सिडी बिलकुल नहीं के बराबर रह गई है।
वित्त वर्ष 2013-14 में सरकार के कुल सब्सिडी बिल में फर्टिलाइजर का हिस्सा 26।
4 %, फूड का 36।
1 % और पेट्रोलियम का 33।
5 % था।
वहीं वित्त वर्ष 2022-23 के दौरान कुल सब्सिडी बिल में फूड का हिस्सा 47।
7 % और फर्टिलाइजर का 44 % हो गया, जबकि पेट्रोलियम सब्सिडी की हिस्सेदारी घटकर सिर्फ 1।
2% रह गयी।
यही वजह है कि फूड सब्सिडी तेजी से बढ़ने के बावजूद सरकार के कुल खर्च में सब्सिडी की हिस्सेदारी काफी हद तक काबू में है।
पेट्रोल-डीजल के दामों को बाजार से लिंक करना इस बदलाव की बड़ी वजह रही है।
मोदी सरकार के कार्यकाल के दौरान फूड सब्सिडी (Food Subsidy) बिल तेजी से बढ़ने की 2 प्रमुख वजहें हैं: 1।
2013 में पारित नेशनल फूड सिक्योरिटी एक्ट (NFSA) के कारण फूड सब्सिडी में इजाफा।
और 2।
कोविड -19 के कारण मुफ्त अनाज बांटने पर हुआ बेतहाशा खर्च।
सबसे पहले नजर डालते हैं फूड सब्सिडी में बढ़ोतरी की पहली वजह पर।
वित्त वर्ष 2013-14 से 2022-23 के दरमियान केंद्र सरकार का फूड सब्सिडी बिल 92,000 करोड़ रुपये से बढ़कर 2।
7 लाख करोड़ रुपये हुआ।
यानी इस दौरान फूड सब्सिडी की सालाना ग्रोथ रेट (CAGR) 11।
5% रही।
लेकिन NFSA के लागू होने के बाद वित्त वर्ष 2013-14 से 20115-16 के दौरान फूड सब्सिडी में बढ़ोतरी की रफ्तार सालाना 18% पर जा पहुंची।
अब बात करते हैं फूड सब्सिडी बढ़ने के दूसरे कारण की।
वित्त वर्ष 2016-17 और 2018-19 के दौरान मोदी सरकार ने फूड सब्सिडी पर कुछ हद तक काबू पाने की कोशिश की, जिसके कारण इस दौरान इसकी सालाना ग्रोथ 10% रही।
लेकिन कोविड महामारी के दौरान सरकार को पीएम गरीब कल्याण अन्न योजना (PMGKAY) का एलान करना पड़ा।
इसका असर ये हुआ कि जो सब्सिडी बिल वित्त वर्ष 2018-19 में 1 लाख करोड़ था, वो वित्त वर्ष 2019-20 में 1।
1 लाख करोड़ और 2020-21 में बढ़कर 5।
4 लाख करोड़ रुपये पर जा पहुंचा।
इसकी एक वजह ये है कि कैलेंडर वर्ष 2022 के अंत तक लाभार्थियों को सरकार की तरफ से PMGKAY के तहत मुफ्त अनाज के साथ ही साथ NFSA के तहत सस्ता अनाज भी मिल रहा था।
यानी दोहरा फायदा हो रहा था।
दो योजनाओं के विलय से संभला फूड सब्सिडी बिल
सरकार ने जनवरी 2023 से PMGKAY और NFSA को एक में मिला दिया, जिससे वित्त वर्ष 2021-22 में फूड सब्सिडी बिल घटकर 2।
9 लाख करोड़ रुपये हो गया।
2022-23 में यह घटकर 2।
7 लाख करोड़ रुपये रह गया।
इसके बाद वित्त वर्ष 2023-24 के दौरान मोदी सरकार ने इसे घटाकर 2 लाख करोड़ रुपये पर लाने का लक्ष्य रखा था।
लेकिन चुनावी साल में पीएम मोदी ने PMGKAY को और 5 साल के लिए बढ़ाने का एलान कर दिया।
संसद के पिछले सत्र में इसके लिए अतिरिक्त बजट स्वीकृत भी हो गया है।
जिसके चलते मार्च 2024 में खत्म होने वाले वित्त वर्ष में फूड सब्सिडी का असली आंकड़ा पिछले बजट के अनुमान से अधिक होने के पूरे आसार हैं।
लेकिन सब्सिडी के असली आंकड़े तो 1 फरवरी 2024 को ही पता चलेंगे, जब वित्त मंत्री निर्मला सीतारमण (Nirmala Sitharaman) अंतरिम बजट पेश करेंगी।
आज देश मना रहा है अपना 75वां गणतंत्र दिवस।
अपने करीबियों को इन इमेज और मैसेज के जरिए आज आप गणतंत्र दिवस की शुभकामनाएं दे सकते हैं।
डॉक्टर भीम राव अंबेडकर ने साल 1948 में संविधान सभा में पहली बार संविधान की रूपरेखा पेश की थी और 26 जनवरी 1950 यानी आजादी के करीब ढाई साल बाद देश को अपना संविधान मिला।
देश आज यानी शुक्रवार 26 जनवरी को अपना 75वां गणतंत्र दिवस (रिपब्लिक डे 2024) मना रहा है।
हर साल, भारत के लोग इस दिन को उत्साह के साथ मनाते हैं।
साल 1950 में कल के ही दिन यानी 26 जनवरी को देश का संविधान लागू हुआ था।
डॉक्टर भीम राव अंबेडकर ने साल 1948 में संविधान सभा में पहली बार संविधान की रूपरेखा पेश की थी और 26 जनवरी 1950 यानी आजादी के करीब ढाई साल बाद देश को अपना संविधान मिला।
इसके बाद, भारत एक संप्रभु राज्य बन गया, इसे गणतंत्र घोषित कर दिया।
इस खास मौके पर देश की राजधानी दिल्ली के कर्तव्यपथ (पहले राजपथ) पर देशभर के अलग-अलग राज्यों की झांकियां थोड़ी देर में पेश की जाएगी।
इसके अलावा सभी सेनाओं के जवान भी थल और नभ में अपने पराक्रम का प्रदर्शन करते हैं।
देश के अलग-अलग हिस्सों से आए कलाकार तरह-तरह के नृत्य करके भारत की संस्कृति की झलक दुनिया को दिखाते हैं।
गणतंत्र दिवस 26 जनवरी को क्यों मनाते हैं, इसके पीछे की कहानी, इतिहास और महत्व
हर साल गणतंत्र दिवस समारोह देश की राजधानी में राष्ट्रपति भवन के पास रायसीना हिल से कर्तव्य पथ से होते हुए इंडिया गेट और ऐतिहासिक लाल किले पर आयोजित किया जाता है।
2024 गणतंत्र दिवस परेड में इस बार का थीम है 'विकसित भारत और भारत-लोकतंत्र की मातृका है।
इस खास दिन पर लोग देशभक्ति में सराबोर रहते हैं और अब सोशल मीडिया के समय में जमकर एक-दूसरे को गणतंत्र दिवस की बधाई भी देते हैं।
अगर आप इस बार रिपब्लिक डे को खास बनाना चाहते हैं तो इन इमेजेज और विशेज के जरिए दोस्तों, परिवार के लोगों और करीबियों को बधाईयां और शुभकामनाएं दे सकते हैं।
भारत अपना गणतंत्र दिवस हर साल राजधानी दिल्ली के राजपथ पर मनाता है।
पर शुरुआत में ऐसा नहीं था।
गणतंत्र बनने के बाद शुरुआती सालों (1950-1954) में इसका आयोजन कभी इर्विन स्टेडियम, किंग्सवे कैंप, लाल किला तो कभी रामलीला मैदान में किया गया।
देखें 1952 के गणतंत्र दिवस की कुछ झलकियां जब भारत अपना तीसरा गणतंत्र दिवस मना रहा था।
इसका एक समारोह रीगल सिनेमा के सामने मैदान में और दूसरा लालकिले में हुआ था।
सेना बैंड ने पहली बार महात्मा गांधी के मनपसंद गीत 'अबाइड विद मी' की धुन बजाई और तभी से हर साल ये धुन बजाई जाती है।
इसी साल बीटिंग रिट्रीट कार्यक्रम की भी शुरुआत हुई थी।
फ़ैक्ट-चेकर मोहम्मद ज़ुबैर को तमिलनाडु सरकार ने ‘कोट्टाई अमीर कम्यूनल हारमोनी-2024’ सम्मान से सम्मानित किया है।
जुबैर को जो साइटेशन दिया गया है, उसके मुताबिक़ ‘सांप्रदायिक सद्भाव को बढ़ावा देने के लिए दी उनकी सेवाओं के कारण’ ये सम्मान दिया गया है।
मोहम्मद ज़ुबैर फ़ैक्टचेक वेबसाइट ‘ऑल्ट न्यूज़’ के को-फ़ाउंडर हैं।
ये वेबसाइट सोशल मीडिया पर फ़ैल रही फेक न्यूज़ या फ़ेक नरैटिव का पर्दाफाश करती है।
ज़ुबैर को दिए गए सम्मान के साइटेशन में एक खास फैक्टचेक का ज़िक्र किया गया है- “साल 2023 में सोशल मीडिया पर ग़लत सूचना फैल रही थी कि तमिलनाडु में बिहार के मज़दूरों पर हमले किए जा रहे हैं, तब ऑल्ट न्यूज़ ने वीडियो का फ़ैक्ट चेक किया और बताया कि वायरल वीडियो तमिलनाडु का नहीं था।
इससे अफ़वाह फ़ैलना बंद हुई।
”
साल 2022 में ज़ुबैर को दिल्ली पुलिस ने साल 2018 के एक ट्वीट के लिए गिरफ़्तार किया गया था।
उन पर कई केस किए गए थे, इन केस में सुप्रीम कोर्ट ने मोहम्मद ज़ुबैर को ज़मानत दी थी।
दिल्ली में कर्तव्य पक्ष पर गणतंत्र दिवस की झांकियां निकाली जा रही हैं।
इस झांकियों में उत्तर प्रदेश की झांकी में श्रीराम मंदिर में स्थापित श्रीराम की झलक देखने को मिली।
इस झांकी में श्रीराम के अलावा ब्राह्मोस, रैपिड रेल की भी झलक दिखी।
कर्तव्य पथ पर गणतंत्र दिवस की परेड में राज्यों की झांकियां दिखायी जा रही हैं।
यहां मणिपुर की झांकी दिखायी गई।
इस झांकी का केंद्र मणिपुर का इमा बाज़ार था।
इमा बाज़ार दुनिया का अकेला ऐसा बाज़ार है जो केवल महिलाओं द्वारा चलाया जाता है।
झांकियों की शुरूआत अरुणाचल प्रदेश से हुई, इसके बाद हरियाणा की झांकी दिखायी गई।
आज परेड के दौरान कुल 25 झांकियां चलेंगी, जिनमें 16 राज्यों एवं केंद्र शासित प्रदेशों, नौ मंत्रालयों और विभागों की झांकियां शामिल होंगी।
कर्तव्य पथ पर गणतंत्र दिवस की परेड चल रही है।
भारतीय सैन्य तकनीक के प्रदर्शन के साथ परेड का आगाज़ हुआ।
इसके बाद रेजीमेंट्स की परेड हुई।
इसकी शुरूआत की मद्रास रेजीमेंट नें।
मद्रास सेना का सबसे पुराना रेजीमेंट है।
पहली बार ट्राई सर्विस कंटीजेंट में सभी महिलाएं थीं और इसका नेतृत्व भी महिला सैन्य अधिकारी ने किया।
इस साल के गणतंत्र दिवस का थीम है- ‘विकसित भारत’ और ‘भारत-लोकतंत्र की मातृका’।
इस बार परेड का फ़ोकस महिला शक्ति पर है।
इस साल की परेड में 77000 लोगों के बैठने की क्षमता है और 13,000 खास मेहमानों को आमंत्रित किया गया है।
गणतंत्र दिवस के मौके पर मुख्य अतिथि फ़्रांस के राष्ट्रपति इमैनुएल मैक्रों भारत की राष्ट्रपति द्रौपदी मुर्मू के साथ कर्तव्य पथ पर पहुंचे गए हैं।
अब गणतंत्र दिवस की परेड शुरू हो चुकी है।
इस साल के गणतंत्र दिवस का थीम है- ‘विकसित भारत’ और ‘भारत-लोकतंत्र की मातृका’।
इस बार परेड का फ़ोकस महिला शक्ति पर है।
इस साल की परेड में 77000 लोगों के बैठने की क्षमता है और 13,000 खास मेहमानों को आमंत्रित किया गया है।
प्रधानमंत्री नरेंद्र मोदी गणतंत्र दिवस की परेड में शामिल होने के लिए कर्तव्य पथ पर पहुंचे हैं।
रक्षा मंत्री राजनाथ सिंह पीएम मोदी को लेने पहुंचे।
इसके बाद उन्होंने वहां उपस्थित लोगों का अभिवादन किया।
देश आज 75वां गणतंत्र दिवस मना रहा है।
अब से थोड़ी देर में ही परेड शुरू होगी।
इस बार मुख्य अतिथि फ़्रांस के राष्ट्रपति इमैनुएल मैक्रों हैं, जो 25 जनवरी को ही भारत आ चुके हैं।
इस साल की परेड में 77000 लोगों के बैठने की क्षमता है और 13,000 खास मेहमानों को आमंत्रित किया गया है।
भारत आज 75वां गणतंत्र दिवस मना रहा है।
देखिए कर्तव्य पथ पर होने वाली गणतंत्र दिवस समारोह की परेड।
अमेरिकी राज्य अलबामा में हत्या के दोषी केनेथ यूजीन स्मिथ को नाइट्रोजन गैस देकर मारा गया है।
पहली बार अमेरिका में सज़ा-ए-मौत के लिए ये तरीका अपनाया गया है।
साथ ही वो दुनिया में पहले ऐसी क़ानूनी दोषी बन गए हैं जिन्हें गैस देकर मारा गया है।
58 साल के स्मिथ ने इस सज़ा के खिलाफ़ सुप्रीम कोर्ट में दो अपील डाली थी और फेडरल कोर्ट में भी एक अपील डाली थी।
उनका तर्क था ये मृत्युदंड का एक क्रूर और असामान्य तरीका है।
स्मिथ के चेहरे पर एक एयरटाइट मास्क बांधकर उन्हें ज़बरदस्ती नाइट्रोजन को सांस से अंदर खींचने को कहा गया।
नाइट्रोजन शरीर को निष्क्रिय करने वाली गैस है।
जैसे ही ये गैस शरीर के अंदर जाएगी, उनके अंदर ऑक्सीजन ख़त्म हो जाएगी।
वह साल 1998 के एक मर्डर केस में दोषी पाए गए थे।
उन्होंने एक धर्म उपदेशक की पत्नी एलिज़ाबेथ सेनेट की हत्या की थी।
ये हत्या पैसों के बदले की गयी थी।
पहले सेनेट को चाकू मारा गया और फिर उन्हें पीट-पीटकर मार डाला।
स्मिथ और उनके साथी को इसके लिए पैसे दिए गए थे।
फ़्रांस के राष्ट्रपति इमैनुएल मैक्रों ने 75वें गणतंत्र दिवस की परेड में बतौर मुख्य अतिथि शामिल होने से पहले एक अहम ऐलान किया है।
उन्होंने बताया है कि साल 2030 तक पेरिस में 30,000 भारतीय छात्र शिक्षा के लिए आएंगे
उन्होंने एक्स पर ये एलान किया।
उन्होंने लिखा- “ये एक महत्वकांक्षी लक्ष्य है, लेकिन हम इसे पूरा करेंगे।
”
मैंक्रों ने ये भी बताया कि इसके लिए फ़्रांस सरकार क्या-क्या करेगी।
उन्होंने एक नोट शेयर करते हुए बताया- “हम फ्रेंच सिखाने के लिए फ़्रेंचाइज़ीज़ का एक नेटवर्क विकसित करेंगे।
जिसमें फ़्रेंच सीखने के लिए नए सेंटर होंगे।
हम इंटरनेशनल क्लास बनाएंगे ताकि जो लोग फ्रेंच नहीं भी बोल सकते हैं वो भी फ्रांस की यूनिवर्सिटी में पढ़ सकेंगे।
”
“ इसके साथ ही जिन लोगों ने पहले फ़्रांस में पढ़ाई की है उनके लिए हम वीज़ा में मदद करेंगे।
”
राष्ट्रपति इमैनुएल मैक्रों भारत के दो दिवसीय दौरे पर हैं।
अब से थोड़ी देर में वो गणतंत्र दिवस की परेड में हिस्सा लेंगे।
प्रधानमंत्री नरेंद्र मोदी ने देश को 75वें गणतंत्र दिवस के मौके पर बधाई दी है।
उन्होंने एक्स पर लिखा-“ देश के अपने समस्त परिवारजनों को गणतंत्र दिवस की बहुत-बहुत शुभकामनाएं।
जय हिंद!”
10।
30 बजे कर्तव्य पथ पर गणतंत्र दिवस की परेड शुरू होगी।
इस बार मुख्य अतिथि फ़्रांस के राष्ट्रपति इमैनुएल मैक्रों हैं, जो 25 जनवरी को ही भारत आ चुके हैं।
गुरुवार को उन्होंने पीएम मोदी के साथ जयपुर में एक रोड शो में हिस्सा लिया।
इस साल के गणतंत्र दिवस का थीम है- ‘विकसित भारत’ और ‘भारत-लोकतंत्र की मातृका’।
इस बार परेड का फ़ोकस महिला शक्ति पर है।
इस साल की परेड में 77000 लोगों के बैठने की क्षमता है और 13,000 खास मेहमानों को आमंत्रित किया गया है।
राष्ट्रपति द्रौपदी मुर्मू ने 75वें गणतंत्र दिवस की पूर्व संध्या पर गुरुवार को राष्ट्र को संबोधित करते हुए कहा कि श्रीराम मंदिर का प्राण प्रतिष्ठान एक ऐतिहासिक घटना है, इसे भारत की सभ्यता के पुनर्जागरण के रूप में देखा जाएगा।
उन्होंने कहा कि इससे ये भी पता चलता है कि हमारा न्याय व्यवस्था में गहरा विश्वास है।
राष्ट्रपति मुर्मू ने कहा, “हमारे गणतंत्र का 75वां साल, कई अर्थों में देश की यात्रा में एक ऐतिहासिक पड़ाव है।
देश अमृत काल के प्रारंभिक सालों में है और यह एक युगांतरकारी परिवर्तन का समय है।
लोकतांत्रिक व्यवस्था पश्चिमी लोकतंत्र की अवधारणा से कहीं अधिक पुरानी है, इसीलिए भारत को ‘लोकतंत्र की जननी’ कहा जाता है''
उन्होंने श्रीराम मंदिर को लेकर कहा- “22 जनवरी को हम सबने अयोध्या में श्रीराम के जन्मस्थान पर रामलला की प्राण प्रतिष्ठा का ऐतिहासिक समारोह देखा।
न्यायिक प्रक्रिया और देश की सर्वोच्च अदालत के फैसले के बाद मंदिर का निर्माण शुरू हुआ।
इसे एक बड़े परिपेक्ष्य से देखा जाएगा।
आने वाले इतिहासकार इसे भारत की सभ्यता के पुनर्जागरण के रूप में देखेंगे।
यह भव्य मंदिर न केवल लोगों की गहरी आस्था को दर्शाता है बल्कि न्यायिक प्रक्रिया में लोगों के गहरे विश्वास का प्रमाण भी है।
”
हाल ही में बिहार के पूर्व मुख्यमंत्री कर्पूरी ठाकुर को मरणोपरांत भारत रत्न देने का एलान किया गया।
उनका ज़िक्र करते हुए राष्ट्रपति मुर्मू ने कहा- “ समाजिक न्याय के लिए अनवरत युद्धरत रहे कर्पूरी ठाकुर जी की जन्म शताब्दी का उत्सव अभी ही संपन्न हुआ है।
कर्पूरी जी पिछड़े वर्गों के सबसे महान पक्षकारों में से एक थे, जिन्होंने अपना सारा जीवन उनके कल्याण के लिए समर्पित कर दिया था मैं उन्हें श्रद्धांजलि अर्पित करती हूं।
”
इस साल देश के गणतंत्र दिवस पर मुख्य अतिथि फ्रांस के राष्ट्रपति इमैनुएल मैक्रों हैं।
गुरुवार को मैक्रों जयपुर पहुंचे और वहां प्रधानमंत्री नरेंद्र मोदी ने उनके साथ एक रोड शो किया।
मैक्रों को जयपुर के हवा महल ,जंतर-मंतर ले जाया गया और उन्हें अयोध्या के श्रीराम मंदिर की रेप्लिका तोहफ़े में दी गई।
इसके साथ ही राष्ट्रपति मैक्रों ने एक चाय की दुकान पर मसाला चाय पी।
दोपहर में जयपुर पहुंचने के बाद मैक्रों आमेर पैलेस के हिलटॉपर पर गए, जंतर-मंतर का दौरा किया और आखिरी में पैलेस के होटल पर गए।
गुरुवार की शाम को प्रधानमंत्री मोदी ने उनके साथ एक खुली छत वाली कार में सवार होकर शहर के एक हिस्से में रोड शो किया।
मैक्रों और मोदी गाड़ी में खड़े रहे और लोगों का अभिवादन स्वीकार करते रहे।
उन्हें देखने के लिए बड़ी संख्या में लोग सड़कों के किनारे लाइन लगा कर खड़े थे।
इस रोड शो के दौरान वो 18वीं शताब्दी वाले जंतर-मंतर पर गए जो यूनेस्को की धरोहर है।
इसके बाद दोनों नेता हवा महल पर उतरे और कई हैंडी-क्राफ़्ट की दुकानों पर गए।
एक दुकानदार ने समाचार एजेंसी पीटीआई को बताया कि प्रधानमंत्री मोदी ने राष्ट्रपति मैंक्रो के लिए राम मंदिर की रेप्लिका खरीदी और इसके लिए 500 रुपये का भुगतान यूपीआई के ज़रिए किया।
इसके बाद दोनों नेता कार पर फिर सवार हुए और ये रोड शो रामबाग पैलेस पर पूरा हुआ, जहां दोनों नेताओं ने डिनर किया और द्विपक्षीय वार्ता की।
26 जनवरी 2024 को भारत 75वां गणतंत्र दिवस मना रहा है।
कर्तव्य पथ पर इस साल की गणतंत्र दिवस परेड का फोकस महिलाओं पर होगा।
इस साल के गणतंत्र दिवस का थीम है- ‘विकसित भारत’ और ‘भारत-लोकतंत्र की मातृका’।
75वें गणतंत्र दिवस के मौके पर मुख्य अतिथि फ़्रांस के राष्ट्रपति इमैनुएल मैक्रों हैं।
वो गुरुवार को ही भारत आ चुके हैं।
गणतंत्र दिवस की परेड सुबह 10।
30 बजे से विजय चौक से शुरू होगी और कर्तव्य पथ तक जाएगी।
इस साल की परेड में 77000 लोगों के बैठने की क्षमता है और 13,000 खास मेहमानों को आमंत्रित किया गया है।
दिल्ली पुलिस के स्पेशल पुलिस कमिश्नर (सुरक्षा) दीपेंद्र पाठक ने कहा है कि गणतंत्र दिवस के लिए दिल्ली के चारों ओर मज़बूत सुरक्षा व्यवस्था की गई है।
14000 सुरक्षाकर्मियों को कर्तव्य पथ पर तैनात किया जाएगा।
दिल्ली पुलिस के स्पेशल पुलिस कमिश्नर (कानून एवं व्यवस्था, जोन-2) मधुप तिवारी ने कहा है, “हमने सुरक्षा सुनिश्चित करने के लिए नई दिल्ली ज़िले को और जहां परेड होगी उसे 28 क्षेत्रों में विभाजित किया है।
हर क्षेत्र का नेतृत्व वरिष्ठ अधिकारी कर रहे हैं।
कर्तव्य पथ पर आज परेड के दौरान कुल 25 झांकियां चलेंगी, जिनमें 16 राज्यों एवं केंद्र शासित प्रदेशों और नौ मंत्रालयों और विभागों की झांकियां शामिल होंगी।
रूसी सेना का एक विमान दक्षिणी बेलगोरोद इलाक़े में यूक्रेन के साथ लगती सीमा पर क्रैश हो गया।
रूसी रक्षा मंत्रालय के अनुसार, इल्यूशिन-76 नाम के इस सैन्य परिवहन विमान पर क़रीब 74 लोग सवार थे, जिनकी मौत हो गई है।
मॉस्को ने यूक्रेन पर जानबूझकर इस विमान को मार गिराने का आरोप लगाया है।
इस विमान पर 65 यूक्रेन युद्धबंदी सवार थे, जिन्हें अदला-बदली के लिए ले जाया रहा था।
ये विमान याबलोनोव नाम के गांव के समीप गिरा।
एक वीडियो में ये विमान नीचे गिरता हुआ दिखा है।
रूसी अधिकारियों ने बताया कि इसमें 65 यूक्रेनी युद्धबंदी के साथ तीन गार्ड और चालक दल के छह सदस्य सवार थे।
रूस में जो सैन्य विमान क्रैश हुआ है, उसके वीडियो के सही होने की बीबीसी वेरिफ़ाई ने पुष्टि की है।
बीबीसी ने पाया है कि यह रूस का विमान इल-76 ही है।
क्रैश का वीडियो नया है और इसे बेलगोरोद प्रांत में याबलोनोवो गांव में फ़िल्माया गया है।
बीबीसी वेरिफ़ाई ने क्रैश के वीडियो को बारीक़ी से देखा तो उसमें नीले रंग की इमारत और एक चर्च नज़र आया।
गूगल मैप्स पर स्ट्रीट व्यू की मदद से इन जगहों का मिलान किया गया तो ये याबलोनोवो गांव के ही पाए गए।
रूस के इल-76 विमान की साल 2021 में इंटरनेशनल आर्मी गेम्स के दौरान ली गई तस्वीरImage caption: रूस के इल-76 विमान की साल 2021 में इंटरनेशनल आर्मी गेम्स के दौरान ली गई तस्वीर
यूक्रेन ने आधिकारिक तौर पर अभी इस पर कोई बयान नहीं दिया है मगर एक वरिष्ठ अधिकारी ने कहा है कि वो इस पर बाद में टिप्पणी करेंगे क्योंकि जानकारियों की पुष्टि होने के बाद ही कुछ कहा जा सकता है।
यूक्रेन के अधिकारियों ने मीडिया और नागरिकों से अपील की है कि वो इस बारे में किसी तरह की धारणा बनाने से बचें क्योंकि फ़िलहाल वो इसकी जांच कर रहे हैं।
यूक्रेन के साथ लगती सीमा पर रूस में यह विमान क्रैश हुआ हैImage caption: यूक्रेन के साथ लगती सीमा पर रूस में यह विमान क्रैश हुआ है
बीबीसी अभी स्वतंत्र रूप से इस बात की पुष्टि नहीं कर सकता कि विमान में सवार लोग कौन थे और किस वजह से ये दुर्घटना हुई।
हालांकि, वीडियो देखने वाले विशेषज्ञों ने बीबीसी वेरिफ़ाई को बताया है कि शुरुआती सबूतों से ऐसा प्रतीत होता है कि विमान को मार गिराया गया है।
रूस के रक्षा मंत्रालय ने दावा किया है कि उनके रडार ने यूक्रेन से दो मिसाइल लॉन्च किए जाने का पता लगया है।
उन्होंने आरोप लगाया है कि इस विमान को यूक्रेनी सशस्त्र बलों ने मार गिराया है।
इलाहाबाद हाईकोर्ट के जज मनीष कुमार ने ज्ञानवापी मस्जिद के वुज़ूखाने का आर्कियोलॉजिकल सर्वे करने की मांग वाले केस से खुद को अलग कर लिया है।
वाराणसी की ज़िला अदालत ने सर्वे की मांग को ख़ारिज कर दिया था, जिसके बाद इस फ़ैसले को हाईकोर्ट में चुनौती दी गई।
अब ये मामला हाईकोर्ट के पास है।
कोर्ट ने कहा है कि चीफ़ जस्टिस इस केस में 31 जनवरी तक नए जज की नियुक्ति करेंगे, इसी दिन केस की अगली सुनवाई की जाएगी।
ये याचिका राखी सिंह ने दायर की है।
राखी सिंह श्रृंगार गौरी की पूजा के मामले में भी याचिकाकर्ता हैं, ये मामला वराणसी ज़िला कोर्ट में है।
21 अक्टूबर 2023 को वाराणसी ज़िला अदालत ने इस याचिका को खारिज किया था।
याचिका में कहा गया है कि ज्ञानवापी मस्जिद के परिसर में श्रृंगार गौरी और कुछ अन्य देवी-देवता मौजूद हैं और एएसआई से सर्वे करवाकर पूरे मामले को सुलझाया जाए।
केंद्रीय वित्त मंत्री निर्मला सीतारमण की मौजूदगी में 2024 के अंतरिम बजट की तैयारियों का अंतिम चरण हलवा समारोह के साथ शुरू हो गया।
हर साल बजट तैयारी की "लॉक-इन" प्रक्रिया शुरू होने से पहले एक पारंपरिक हलवा समारोह आयोजित किया जाता है।
अंतरिम केन्द्रीय बजट 2024 1 फरवरी, 2024 को पेश किया जाना है।
2024 का बजट भी कागज रहित होगा।
बजट के सभी डॉक्यूमेंट्स "केंद्रीय बजट मोबाइल ऐप" पर मौजूद रहेंगे।
प्रधानमंत्री नरेंद्र मोदी की अध्यक्षता में 24 जनवरी को केंद्रीय मंत्रिमंडल की बैठक हुई।
इस बैठक में कई अहम फ़ैसले लिए गए जिसमें आईटी (सूचना प्रौद्योगिकी) के क्षेत्र में सहयोग के लिए भारत और ओमान के बीच एक एमओयू को मंजूरी दी गई।
इस एमओयू का उद्देश्य सूचना प्रौद्योगिकी के क्षेत्र में आपसी सहयोग, सूचनाओं को साझा करने और निवेश के माध्यम से संबंधित पक्षों के बीच व्यापक सहयोग को बढ़ावा देना है।
कैबिनेट ने तीन श्रेणियों में कोयला गैसीकरण परियोजनाओं को आगे बढ़ाने के लिए पीएसयू और निजी क्षेत्र की कोयला/लिग्नाइट गैसीकरण परियोजनाओं को मंजूरी दी।
तीन श्रेणियों में इसके लिए वित्तीय सहायता के रूप में 8,500 करोड़ रुपये दिए जाएंगे।
इस बैठक में भारत और डोमिनिकन गणराज्य के बीच संयुक्त आर्थिक एवं व्यापार समिति (जेईटीसीओ) की स्थापना से संबंधित प्रोटोकॉल को भी मंजूरी दी गई।
मौजूदा समय में, भारत और डोमिनिकन गणराज्य के बीच व्यापार एवं वाणिज्य से संबंधित कोई द्विपक्षीय संस्थागत व्यवस्था नहीं है।
भारत मुख्य रूप से डोमिनिकन गणराज्य से सोना आयात करता है और उन्हें फार्मास्यूटिकल्स, समुद्री उत्पाद, मोटर वाहन, दोपहिया एवं तिपहिया वाहन आदि का निर्यात करता है।
वाराणसी के ज़िला जज अजय कृष्णा विश्वेश ने ज्ञानवापी की एएसआई सर्वे की रिपोर्ट मामले से जुड़े सभी पक्षों को सौंपने के आदेश दिए हैं।
अपने आदेश में अदालत ने कहा, "इस वाद में दोनों पक्षों को एएसआई की सर्वे रिपोर्ट की सील्ड कवर खोल कर कॉपी दी जाए ताकि वो रिपोर्ट का अध्ययन कर अपनी आपत्तियां दाखिल कर सकें।
ऐसा करना न्याय के हित में होगा।
"
इस मामले में हिन्दू पक्ष के वकील अनुपम द्विवेदी के मुताबिक़ एएसआई की रिपोर्ट कई सौ पन्नों की है और सभी पक्षों को इसकी सर्टिफाइड कॉपी दी जाएगी ना की कोई सॉफ्ट कॉपी।
गौरतलब है कि भारतीय पुरातत्व सर्वेक्षण विभाग एएसआई ने 18 दिसंबर को ज्ञानवापी परिसर में चार माह तक चले सर्वे करने के बाद सील बंद सर्वे रिपोर्ट वाराणसी की जिला अदालत में जमा की थी।
जिसके बाद हिन्दू पक्ष ने अदालत में रिपोर्ट की कॉपी हासिल करने के लिए अर्ज़ी डाली थी और कहा था कि सभी वादी पक्षों को एएसआई की रिपोर्ट के अध्ययन का अधिकार है।
वहीं मस्जिद प्रबंधन अंजुमन इंतेजामिया मसाजिद कमेटी का कहना था कि रिपोर्ट सार्वजनिक न की जाए और यदि सर्वे रिपोर्ट वादिनी महिलाओं को दी जाती है तो उनके वकीलों को भी उसकी एक प्रति उपलब्ध कराई जाए।
एएसआई ने सर्वे की रिपोर्ट को चार सप्ताह तक नहीं खोलने व सार्वजनिक नहीं करने की मांग करते हुए तीन जनवरी को अदालत में प्रार्थना पत्र दिया था।
जिसे छह जनवरी को अदालत ने स्वीकार कर लिया था।
चीन के जियांगशी प्रांत में एक दुकान में लगी आग में कम से कम 39 लोगों की मौत हो गई।
मीडिया में आई ख़बरों में बताया गया है कि बुधवार को स्थानीय समय के अनुसार दोपहर में शिन्यू शहर की एक इमारत में आग लग गई।
आपात सेवा के कई कर्मियों को घटनास्थल पर भेजा गया है।
राहत और बचाव अभियान जारी है।
कई लोगों के इस घटना में घायल होने की भी ख़बर है।
कुछ दिन पहले ही चीन के हेनान प्रांत में एक स्कूल की डॉरमेट्री में आग लगने से 13 बच्चों की मौत हो गई थी।
ग्लोबल टाइम्स ने इस घटना का एक वीडियो पोस्ट किया है, जिसमें लोग इमारत से नीचे कूदते दिखे हैं।
कांग्रेस नेता राहुल गांधी ने कहा कि असम के मुख्यमंत्री हिमंत बिस्वा सरमा को पीएम नरेंद्र मोदी और गृह मंत्री अमित शाह रिमोट से कंट्रोल करते हैं।
भारत जोड़ो न्याय यात्रा के दौरान उन्होंने बीजेपी पर नफरत फैलाने का आरोप लगाया।
उन्होंने कहा, " बीजेपी ने हमारी यात्रा के दौरान हिंसा की, लेकिन हम हिंसा नहीं करेंगे।
हिंसा को हिंसा से नहीं काटा जा सकता है, हिंसा को सिर्फ मोहब्बत से काटा जा सकता है।
असम मोहब्बत और भाईचारा का प्रदेश है।
"

उन्होंने एक बार फिर असम के मुख्यमंत्री को देश का सबसे भ्रष्ट सीएम होने का आरोप लगाते हुए कहा, " देश का सबसे भ्रष्ट मुख्यमंत्री असम का है।
आप का मुख्यमंत्री आपसे हर चीज में पैसे लेता है।
"
कांग्रेस नेता राहुल गांधी की 'भारत जोड़ो न्याय यात्रा' इन दिनों असम से होकर गुज़र रही है, लेकिन पिछले दो दिनों से यहां टकराव की स्थिति बनती नज़र आ रही है।
यात्रा का अगला पड़ाव पश्चिम बंगाल है।
बिहार के उप मुख्यमंत्री तेजस्वी यादव ने कहा है कि केंद्र सरकार को जाति जनगणना के नतीजे देखने के बाद कर्पूरी ठाकुर को भारत रत्न देना पड़ा।
पटना में कर्पूरी ठाकुर की 100वीं जयंती के कार्यक्रम में तेजस्वी यादव ने कहा, “हमारी ये बहुत पुरानी मांग रही है।
जब प्रधानमंत्री विधानसभा के प्रांगण में आए थे, तो भी हमने ये मांग रखी थी।
”
“ये गर्व की बात है कि पिछड़ों-वंचित समाज के सबसे बड़े पैरोकार, समाजवादी नेता और बिहार के पूर्व मुख्यमंत्री स्वर्गीय कर्पूरी ठाकुर जी को भारत रत्न मिला है।
लेकिन कहीं ना कहीं पॉलिटिकली ये भी देखा जाएगा कि हमने जातिगत जनगणना कराई और जो नतीजे आए उसके बाद उन्हें ये फ़ैसला लेना पड़ा।
कोई भी वजह हो भारत रत्न मिला है तो हम उससे बहुत खुश हैं।
”
मंगलवार को भारत सरकार ने बिहार के पूर्व मुख्यमंत्री और समाजिक न्याय की नीतियों के लिए जाने जाने वाले नेता कर्पूरी ठाकुर को मरणोपरांत ‘भारत रत्न’ सम्मान से सम्मानित करने का एलान किया है।
ये देश का सबसे बड़ा नागरिक सम्मान है।
कर्पूरी ठाकुर ने बिहार में पिछड़ों की राजनीति बदली, पिछड़ा वर्ग और अति पिछड़ा वर्ग के लिए उन्होंने राज्य का उप मुख्यमंत्री और मुख्यमंत्री रहते हुए बहुत काम किया।
उन्हें ‘जननायक’ भी कहा जाता है।
रूस के विदेश मंत्रालय ने यूक्रेन पर सैन्य विमान गिराने का आरोप लगाया है।
रूस का एक सैन्य विमान इल्यूशिन-76 यूक्रेन की सीमा से लगे बेलगोरोद क्षेत्र में दुर्घटनाग्रस्त हो गया।
स्थानीय गर्वनर व्याचेस्लाव ग्लादकोव ने बताया कि वुमान कोरोचानस्की जिले में क्रैश हुआ।
उन्होंने बताया कि दुर्घटनास्थल की घेराबंदी कर ली गई है और जांच जारी है।
इस विमान में कुल 74 लोग सवार थे और सभी की मौत हो गई।
सरकारी समाचार एजेंसी तास ने बताया कि विदेश मंत्रालय ने इसे 'नृशंस' बताया है।
बीबीसी अभी स्वतंत्र रूप से इसकी पुष्टि नहीं कर सकता है।
बीबीसी संवाददाता स्टीव रोज़नबर्ग ने बताया है कि इस विमान पर 65 यूक्रेन युद्धबंदी सवार थे, जिन्हें अदला-बदली के लिए ले जाया रहा था।
इस विमान पर छह क्रू मेंबर और तीन सहायक भी मौजूद थे।
शरद पवार गुट की एनसीपी के नेता रोहित पवार से बुधवार को ईडी ने पूछताछ की है।
ये पूछताछ महाराष्ट्र स्टेट कॉपरेटिव बैंक से जुड़े कथित घोटाले मामले में हुई है।
रोहित पवार के साथ ईडी दफ़्तर के बाहर तक एनसीपी सांसद सुप्रिया सुले और पार्टी के दूसरे नेता भी मौजूद रहे।
सुप्रिया सुले ने ईडी दफ़्तर के बाहर पत्रकारों से कहा, ''मैं सिर्फ़ आंकड़ों को रखूंगी जो भारत सरकार ने संसद में पूछे सवाल के जवाब में बताए थे।
आयकर विभाग, सीबीआई और ईडी के 95 फ़ीसदी मामले विपक्षी दलों के नेताओं पर दर्ज हैं।
ऐसे में मेरे कहने को कुछ बचता नहीं है।
''

सुप्रिया बोलीं- सत्यमेव जयते।
सुप्रिया सुले कहती हैं, ''जांच निष्पक्ष और पारदर्शी होनी चाहिए।
मुझे ईडी पर पूरा भरोसा है और मुझे यक़ीन है कि वो रोहित का पक्ष भी सुनेंगे।
हम सभी एजेंसियों के साथ पूरी तरह से सहयोग करेंगे क्योंकि हमारे पास छिपाने को कुछ नहीं है।
''
पश्चिम बंगाल की मुख्यमंत्री ममता बनर्जी को चोट लगने की ख़बर आई है।
समाचार एजेंसी पीटीआई की ख़बर के अनुसार, अधिकारियों ने बताया है कि दूसरे वाहन से टक्कर को रोकने के लिए अचानक लगी ब्रेक से उन्हें चोट आई।
वो वर्धमान से कोलकाता लौट रही थीं।
शिवसेना (यूबीटी) ने हिंदुत्व विचारक वी डी सावरकर को भारत रत्न नहीं देने के लिए बीजेपी नेतृत्व वाली केंद्र सरकार की आलोचना की है।
यहां एक प्रेस कॉन्फ्रेंस में शिवसेना (यूबीटी) के नेता और राज्य सभा सांसद संजय राउत ने बिहार के पूर्व मुख्यमंत्री कर्पूरी ठाकुर को भारत रत्न सम्मान देने को राजनीतिक कदम करार दिया है।
राउत ने कहा कि जबसे केंद्र में (2014 से) नरेंद्र मोदी की सरकार आई है तब से 11 लोगों को भारत रत्न दिया गया है लेकिन इसमें सावरकर का नाम नहीं है।
राउत ने कहा, "हमारा रुख अब भी यही है कि वीर सावरकर को भारत रत्न दिया जाना चाहिए।
कर्पूरी ठाकुर ओबीसी नेता थे और हम खुश हैं कि उनका नाम भारत रत्न देने के लिए चुना गया।
"
हालांकि राउत ने इस कदम पर सवाल उठाते हुए कहा, "बीजेपी का हर कदम स्वार्थ से भरा है।
स्वतंत्रता संग्राम में अहम योगदान देने वाले महत्वपूर्ण लोगों को सम्मानित किया जा चुका है लेकिन सावरकर को अब तक भारत रत्न नहीं? बीजेपी उन्हें भारत रत्न देने से क्यों भाग रही है?"
इंडिया गठबंधन के सहयोगी दलों के बीच दूरियां देखने को मिल रही हैं।
पहले पश्चिम बंगाल की सीएम ममता बनर्जी ने राज्य में अकेले लोकसभा चुनाव लड़ने की बात कही।
अब पंजाब के सीएम भगवंत मान ने बुधवार को प्रेस वार्ता में इस बारे में प्रतिक्रिया दी है।
आम आदमी पार्टी, टीएमसी इंडिया गठबंधन का हिस्सा हैं।
भगवंत मान से जब इस बारे में पूछा गया तो वो बोले- ''कितनी बार कहलवाओगे मुझसे।
देश में पंजाब बनेगा हीरो।
2024 के लोकसभा चुनाव में आम आदमी पार्टी के पक्ष में 13-0।
''
पंजाब में लोकसभा की 13 सीटें हैं।
इससे पहले भी भगवंत मान कई बार पंजाब में अकेले चुनाव लड़ने की बात कर चुके हैं।
जब भगवंत मान से ममता बनर्जी के बारे में पूछा गया तो वो बोले- ''हो सकता है कि उनके साथ कोई बातचीत चल रही हो।
पर पंजाब में हम ऐसा कुछ नहीं करने वाले।
''
ममता बनर्जी ने बुधवार को कहा, '' हमारी पार्टी इस सिद्धांत पर चल रही है कि हम बंगाल में अकेले चुनाव लड़ेंगे।
''
ममता बोलीं, ''वो आज बंगाल में यात्रा कर रहे हैं, हम 'इंडिया' गठबंधन में हैं, उन्होंने हमें ये तक नहीं बताया है कि दीदी आपके राज्य में आ रहे हैं।
पश्चिम बंगाल को लेकर मुझसे कोई बातचीत नहीं हुई है।
बाकी राज्यों में क्या करेंगे इसके बारे में बाद में सोचेंगे लेकिन हम सेक्युलर पार्टी हैं और बंगाल में अकेले बीजेपी से लड़ सकते हैं।
''
इसके बाद कांग्रेस महासचिव जयराम रमेश ने कहा,''आपने ममता जी का पूरा बयान नहीं पढ़ा।
ममता जी का पूरा बयान है कि हम बीजेपी को हराना चाहते हैं।
बीजेपी को हराने के लिए कोई कदम पीछे नहीं लेंगे।
उसी भावना के साथ हम पश्चिम बंगाल में प्रवेश कर रहे हैं।
''
वो बोले, ''जब आप लंबा सफर कर रहे हैं तो रास्ते में कभी कभी स्पीड ब्रेकर आ जाते हैं, कभी-कभी लाल बत्ती आ जाती है।
स्पीड ब्रेकर को हम पार करते हैं।
इसका मतलब ये नहीं है कि हम सफर से पीछे हट जाएं।
स्पीड ब्रेकर को हम पार करते हैं।
लाल बत्ती हरी बत्ती बन जाती है।
''
रूस का एक सैन्य विमान इल्यूशिन-76 यूक्रेन की सीमा से लगे बेलगोरोद क्षेत्र में दुर्घटनाग्रस्त हो गया है।
रूस की मीडिया में रक्षा मंत्रालय के हवाले से बताया जा रहा है कि इस विमान में सवार कम से कम 65 लोगों की मौत हो गई है।
रिया नोवोस्ती समाचार एजेंसी ने बताया कि इस विमान में यूक्रेन के आर्म्ड फ़ोर्सेज के पकड़े गए कर्मी भी थे।
क्षेत्रीय गवर्नर व्याचेस्लाव ग्लादकोव ने बताया कि उन्हें इस 'घटना' की जानकारी है लेकिन उन्होंने आगे इसके बारे में कोई जानकारी नहीं दी।
सोशल मीडिया पर शेयर किए जा रहे वीडियो में विमान नीचे की तरफ़ गिरता हुआ दिख रहा है।
रूस के राष्ट्रपति भवन के प्रवक्ता दिमित्री पेस्कोव ने कहा कि क्रेमलिन को दुर्घटना की जानकारी है लेकिन उन्होंने इसके बारे में विस्तृत जानकारी देने से मना कर दिया।
पश्चिम बंगाल की सीएम ममता बनर्जी ने बुधवार को लोकसभा चुनावों में टीएमसी के अकेले लड़ने की बात कही।
टीएमसी और कांग्रेस इंडिया गठबंधन का हिस्सा हैं।
मगर ममता के बयान से कांग्रेस के प्रति नाराज़गी देखने को मिली।
इसके बाद कांग्रेस के महासचिव जयराम रमेश ने प्रेस कॉन्फ्रेंस की और ममता बनर्जी के बयान पर प्रतिक्रिया दी।
जयराम रमेश ने कहा, ''आपने ममता जी का पूरा बयान नहीं पढ़ा।
ममता जी का पूरा बयान है कि हम बीजेपी को हराना चाहते हैं।
बीजेपी को हराने के लिए कोई कदम पीछे नहीं लेंगे।
उसी भावना के साथ हम पश्चिम बंगाल में प्रवेश कर रहे हैं।
जब आप लंबा सफर कर रहे हैं तो रास्ते में कभी कभी स्पीड ब्रेकर आ जाते हैं, कभी-कभी लाल बत्ती आ जाती है।
स्पीड ब्रेकर को हम पार करते हैं।
इसका मतलब ये नहीं है कि हम सफर से पीछे हट जाएं।
स्पीड ब्रेकर को हम पार करते हैं।
लाल बत्ती हरी बत्ती बन जाती है।
''
ममता बनर्जी ने बुधवार को कहा, ''मेरी किसी से कोई बात नहीं हुई है, हमारी पार्टी इस सिद्धांत पर चल रही है कि हम बंगाल में अकेले चुनाव लड़ेंगे।
''
जयराम रमेश बोले, ''कल यही सवाल राहुल गांधी से पूछा गया था।
राहुल जी ने साफ जवाब दिया कि ममता बनर्जी की टीएमसी इंडिया गठबंधन का अहम हिस्सा हैं।
हम ममता जी के बिना इंडिया गठबंधन की कल्पना नहीं कर सकते।
हम उम्मीद करते हैं कि कल जो ममता जी ने कहा कि बीजेपी को हराना हमारा कर्तव्य है, हम उसी भावना के साथ बंगाल में प्रवेश कर रहे हैं।
''
जयराम कहते हैं, ''हमें उम्मीद है कि जो बातचीत चल रही है, उसमें बीच का रास्ता निकाला जाएगा।
बंगाल में इंडिया गठबंधन के रूप में चुनाव लड़ा जाएगा।
कांग्रेस अध्यक्ष और राहुल जी ने बात की है।
अगर कोई लिखित में है, तो उसकी कॉपी मांगकर दे सकता हूं।
खड़गे जी ने कई बार कहा है कि इंडिया गठबंधन की सभी पार्टियों को निमंत्रण दे रहे हैं।
''
पश्चिम बंगाल में लोकसभा की 42 सीटें हैं।
2019 लोकसभा चुनावों में टीएमसी 22, बीजेपी 18 सीटों पर जीतने में सफल रही थी।
ममता बनर्जी ने कहा है कि उनकी पार्टी पश्चिम बंगाल में लोकसभा चुनाव अकेले लड़ेगी।
ममता बनर्जी ने बुधवार को कहा, ''मेरी किसी से कोई बात नहीं हुई है, हमारी पार्टी इस सिद्धांत पर चल रही है कि हम बंगाल में अकेले चुनाव लड़ेंगे।
''
ममता ने कहा- “इस पर कांग्रेस से हमारी कोई चर्चा नहीं हुई है।
”
ममता बनर्जी के इस बयान पर बीजेपी ने इंडिया गठबंधन पर चुटकी लेते हुए कहा है कि इस गठबंधन का महल इसके लोग ही ध्वस्त कर रहे हैं।
बीजेपी के प्रवक्ता शहज़ाद पूनावाला ने कहा है, “ इंडिया गठबंधन के लोग ही प्रतिदिन अपने गठबंधन के महल को ध्वस्त करने का काम कर रहे हैं।
दिल्ली में आकर दोस्ती करते हैं लेकिन बंगाल में इनकी कुश्ती चलती है।
”
“कभी अधीर रंजन ममता बनर्जी को अवसरवादी कहते हैं तो कभी कैंसर बता देते हैं।
केवल यहां नहीं, हर जगह इस गठबंधन में एक नया कलेश दिखायी देता है।
महाराष्ट्र में संजय (निरूपम) बनाम संजय (राउत चल) चल रहा है।
यूपी में सपा बयान दे रही है, बसपा ने गठबंधन का ऑफर ठुकरा दिया है।
”
हालांकि इंडिया गठबंधन के सदस्य दल आरजेडी के सांसद मनोज झा ने कहा है कि थोड़ा इंतज़ार करना चाहिए, हो सकता है बयान किसी परिस्थिति में दिया गया हो।
झा ने कहा, “थोड़ा इंतज़ार कर लेना चाहिए, हो सकता है कि बयान किसी विशेष परिस्थिति में दिया गया हो, उस पर कार्रवाई होगी, उस पर चर्चा होगी और अगर अंर्तविरोध है तो उसे सुलझाने का काम भी तो गठबंधन का ही होता है।
”
दिल्ली दंगों के केस में जेल में बंद छात्र नेता उमर ख़ालिद की ज़मानत याचिका पर सुप्रीम कोर्ट में होने वाली सुनवाई एक बार फिर 31 जनवरी तक टाल दी गई है।
वरिष्ठ वकील सीयू सिंह ने अदालत से कहा कि वो सुनवाई के लिए तैयार थे लेकिन कोर्ट की बेंच सिर्फ़ एक बजे तक बैठेगी।
ऐसे में इस केस की सुनवाई के लिए वक़्त नहीं है।
इसके बाद अदालत ने मामले पर 31 जनवरी को सुनवाई करने के लिए कहा है ताकि केस की सुनवाई के लिए वक़्त रहे।
इस मामले में सुप्रीम कोर्ट में 10 जनवरी को सुनवाई होनी थी।
फिर ये सुनवाई 24 जनवरी तक के लिए टाल दी गई।
2023 में उमर ख़ालिद की ज़मानत पर एक दिन भी सुनवाई नहीं हुई थी।
छात्र नेता और सामाजिक कार्यकर्ता उमर ख़ालिद सितंबर 2020 से ही जेल में बंद हैं।
उन पर आरोप है कि उन्होंने फरवरी 2020 में उत्तर-पूर्व दिल्ली में हुई हिंसा की 'सुनियोजित योजना' बनायी।
उनके ख़िलाफ़ दो एफआईआर दर्ज हैं जिनमें से एक है एफ़आईआर 59, जिसमें यूएपीए की धाराएं लगायी गयी है।
पश्चिम बंगाल की सीएम ममता बनर्जी ने लोकसभा चुनावों में राज्य के अंदर अकेले चुनाव लड़ने की बात कही है।
ममता की टीएमसी और कांग्रेस इंडिया गठबंधन का हिस्सा हैं।
ममता बनर्जी ने बुधवार को कहा, ''मेरी किसी से कोई बात नहीं हुई है, हमारी पार्टी इस सिद्धांत पर चल रही है कि हम बंगाल में अकेले चुनाव लड़ेंगे।
''
ममता बोलीं, ''वो आज बंगाल में यात्रा कर रहे हैं, हम 'इंडिया' गठबंधन में हैं, उन्होंने हमें ये तक नहीं बताया है कि दीदी आपके राज्य में आ रहे हैं।
पश्चिम बंगाल को लेकर मुझसे कोई बातचीत नहीं हुई है।
बाकी राज्यों में क्या करेंगे इसके बारे में बाद में सोचेंगे लेकिन हम सेक्युलर पार्टी हैं और बंगाल में अकेले भाजपा से लड़ सकते हैं।
''
ममता कहती हैं- हमसे कोई चर्चा नहीं हुई है, जो कोई इसकी बात कर रहा है वो ग़लत है।
पश्चिम बंगाल में लोकसभा की 42 सीटें हैं।
2019 लोकसभा चुनावों में टीएमसी 22, बीजेपी 18 सीटों पर जीतने में सफल रही थी।
बीते महीने ऐसी अपुष्ट खबरें सामने आई थी कि ममता कांग्रेस को पिछली बार जीती उसकी दोनों सीटें यानी बहरामपुर और मालदा दक्षिण ही देने के लिए तैयार हैं।
उसके बाद से ही दोनों दलों के बीच तनातनी चल रही है।
ममता ने राज्य में सीटों के बँटवारे के लिए 31 दिसंबर की समय सीमा तय की थी।
लेकिन वह काफ़ी पहले ख़त्म हो चुकी है।
मंगलवार को कांग्रेस के प्रदेश अध्यक्ष अधीर रंजन चौधरी ने भी ममता पर पलटवार करते हुए उनको ‘मौक़ापरस्त’ करार दिया और कहा कि उनकी पार्टी ममता की मदद के बिना ही लोकसभा चुनाव में उतरेगी।
मणिपुर में असम राइफ़ल्स के एक जवान ने अपने ही साथी जवानों पर फ़ायरिंग की है।
इस हमले में छह जवान घायल हुए हैं।
मणिपुर पुलिस ने इस मामले पर बयान जारी कर कहा है कि ये घटना मणिपुर में चल रही हिंसा से बिलकुल अलग है और इसे उस हिंसा से जोड़ा ना जाए।
मणिपुर पुलिस ने कहा है, “दक्षिणी मणिपुर में भारत-म्यांमार सीमा पर तैनात असम राइफ़ल्स के एक जवान ने फायरिंग की है।
”
“एक जवान ने अपने ही सहकर्मियों पर फ़ायरिंग की और छह लोग इसमें घायल हो गए।
घायल होने वाले इन जवानों में कोई मणिपुर का नहीं है।
इसके बाद उस जवान ने खुद को भी गोली मार ली।
सभी घायलों का सेना के अस्पताल में इलाज चल रहा है जहां उनकी हालत स्थिर बतायी जा रही है।
”
पुलिस ने अपने बयान में कहा है कि मणिपुर के हालात को देखते हुए घटना की जानकारी दे रहे हैं ताकि पारदर्शिता बनी रहे और किसी संभावित अफ़वाहों से बचा जा सके।
इस दुर्भाग्यपूर्ण घटना को किसी भी तरह से मणिपुर हिंसा से नहीं जोड़ा जाना चाहिए।
रूसी सेना का एक विमान दक्षिणी बेलगोरोद इलाक़े में यूक्रेन के साथ लगती सीमा पर क्रैश हो गया।
रूसी रक्षा मंत्रालय के अनुसार, इल्यूशिन-76 नाम के इस सैन्य परिवहन विमान पर क़रीब 74 लोग सवार थे, जिनकी मौत हो गई है।
मॉस्को ने यूक्रेन पर जानबूझकर इस विमान को मार गिराने का आरोप लगाया है।
इस विमान पर 65 यूक्रेन युद्धबंदी सवार थे, जिन्हें अदला-बदली के लिए ले जाया रहा था।
ये विमान याबलोनोव नाम के गांव के समीप गिरा।
एक वीडियो में ये विमान नीचे गिरता हुआ दिखा है।
रूसी अधिकारियों ने बताया कि इसमें 65 यूक्रेनी युद्धबंदी के साथ तीन गार्ड और चालक दल के छह सदस्य सवार थे।
रूस में जो सैन्य विमान क्रैश हुआ है, उसके वीडियो के सही होने की बीबीसी वेरिफ़ाई ने पुष्टि की है।
बीबीसी ने पाया है कि यह रूस का विमान इल-76 ही है।
क्रैश का वीडियो नया है और इसे बेलगोरोद प्रांत में याबलोनोवो गांव में फ़िल्माया गया है।
बीबीसी वेरिफ़ाई ने क्रैश के वीडियो को बारीक़ी से देखा तो उसमें नीले रंग की इमारत और एक चर्च नज़र आया।
गूगल मैप्स पर स्ट्रीट व्यू की मदद से इन जगहों का मिलान किया गया तो ये याबलोनोवो गांव के ही पाए गए।
रूस के इल-76 विमान की साल 2021 में इंटरनेशनल आर्मी गेम्स के दौरान ली गई तस्वीरImage caption: रूस के इल-76 विमान की साल 2021 में इंटरनेशनल आर्मी गेम्स के दौरान ली गई तस्वीर
यूक्रेन ने आधिकारिक तौर पर अभी इस पर कोई बयान नहीं दिया है मगर एक वरिष्ठ अधिकारी ने कहा है कि वो इस पर बाद में टिप्पणी करेंगे क्योंकि जानकारियों की पुष्टि होने के बाद ही कुछ कहा जा सकता है।
यूक्रेन के अधिकारियों ने मीडिया और नागरिकों से अपील की है कि वो इस बारे में किसी तरह की धारणा बनाने से बचें क्योंकि फ़िलहाल वो इसकी जांच कर रहे हैं।
यूक्रेन के साथ लगती सीमा पर रूस में यह विमान क्रैश हुआ हैImage caption: यूक्रेन के साथ लगती सीमा पर रूस में यह विमान क्रैश हुआ है
बीबीसी अभी स्वतंत्र रूप से इस बात की पुष्टि नहीं कर सकता कि विमान में सवार लोग कौन थे और किस वजह से ये दुर्घटना हुई।
हालांकि, वीडियो देखने वाले विशेषज्ञों ने बीबीसी वेरिफ़ाई को बताया है कि शुरुआती सबूतों से ऐसा प्रतीत होता है कि विमान को मार गिराया गया है।
रूस के रक्षा मंत्रालय ने दावा किया है कि उनके रडार ने यूक्रेन से दो मिसाइल लॉन्च किए जाने का पता लगया है।
उन्होंने आरोप लगाया है कि इस विमान को यूक्रेनी सशस्त्र बलों ने मार गिराया है।
इलाहाबाद हाईकोर्ट के जज मनीष कुमार ने ज्ञानवापी मस्जिद के वुज़ूखाने का आर्कियोलॉजिकल सर्वे करने की मांग वाले केस से खुद को अलग कर लिया है।
वाराणसी की ज़िला अदालत ने सर्वे की मांग को ख़ारिज कर दिया था, जिसके बाद इस फ़ैसले को हाईकोर्ट में चुनौती दी गई।
अब ये मामला हाईकोर्ट के पास है।
कोर्ट ने कहा है कि चीफ़ जस्टिस इस केस में 31 जनवरी तक नए जज की नियुक्ति करेंगे, इसी दिन केस की अगली सुनवाई की जाएगी।
ये याचिका राखी सिंह ने दायर की है।
राखी सिंह श्रृंगार गौरी की पूजा के मामले में भी याचिकाकर्ता हैं, ये मामला वराणसी ज़िला कोर्ट में है।
21 अक्टूबर 2023 को वाराणसी ज़िला अदालत ने इस याचिका को खारिज किया था।
याचिका में कहा गया है कि ज्ञानवापी मस्जिद के परिसर में श्रृंगार गौरी और कुछ अन्य देवी-देवता मौजूद हैं और एएसआई से सर्वे करवाकर पूरे मामले को सुलझाया जाए।
केंद्रीय वित्त मंत्री निर्मला सीतारमण की मौजूदगी में 2024 के अंतरिम बजट की तैयारियों का अंतिम चरण हलवा समारोह के साथ शुरू हो गया।
हर साल बजट तैयारी की "लॉक-इन" प्रक्रिया शुरू होने से पहले एक पारंपरिक हलवा समारोह आयोजित किया जाता है।
अंतरिम केन्द्रीय बजट 2024 1 फरवरी, 2024 को पेश किया जाना है।
2024 का बजट भी कागज रहित होगा।
बजट के सभी डॉक्यूमेंट्स "केंद्रीय बजट मोबाइल ऐप" पर मौजूद रहेंगे।
प्रधानमंत्री नरेंद्र मोदी की अध्यक्षता में 24 जनवरी को केंद्रीय मंत्रिमंडल की बैठक हुई।
इस बैठक में कई अहम फ़ैसले लिए गए जिसमें आईटी (सूचना प्रौद्योगिकी) के क्षेत्र में सहयोग के लिए भारत और ओमान के बीच एक एमओयू को मंजूरी दी गई।
इस एमओयू का उद्देश्य सूचना प्रौद्योगिकी के क्षेत्र में आपसी सहयोग, सूचनाओं को साझा करने और निवेश के माध्यम से संबंधित पक्षों के बीच व्यापक सहयोग को बढ़ावा देना है।
कैबिनेट ने तीन श्रेणियों में कोयला गैसीकरण परियोजनाओं को आगे बढ़ाने के लिए पीएसयू और निजी क्षेत्र की कोयला/लिग्नाइट गैसीकरण परियोजनाओं को मंजूरी दी।
तीन श्रेणियों में इसके लिए वित्तीय सहायता के रूप में 8,500 करोड़ रुपये दिए जाएंगे।
इस बैठक में भारत और डोमिनिकन गणराज्य के बीच संयुक्त आर्थिक एवं व्यापार समिति (जेईटीसीओ) की स्थापना से संबंधित प्रोटोकॉल को भी मंजूरी दी गई।
मौजूदा समय में, भारत और डोमिनिकन गणराज्य के बीच व्यापार एवं वाणिज्य से संबंधित कोई द्विपक्षीय संस्थागत व्यवस्था नहीं है।
भारत मुख्य रूप से डोमिनिकन गणराज्य से सोना आयात करता है और उन्हें फार्मास्यूटिकल्स, समुद्री उत्पाद, मोटर वाहन, दोपहिया एवं तिपहिया वाहन आदि का निर्यात करता है।
वाराणसी के ज़िला जज अजय कृष्णा विश्वेश ने ज्ञानवापी की एएसआई सर्वे की रिपोर्ट मामले से जुड़े सभी पक्षों को सौंपने के आदेश दिए हैं।
अपने आदेश में अदालत ने कहा, "इस वाद में दोनों पक्षों को एएसआई की सर्वे रिपोर्ट की सील्ड कवर खोल कर कॉपी दी जाए ताकि वो रिपोर्ट का अध्ययन कर अपनी आपत्तियां दाखिल कर सकें।
ऐसा करना न्याय के हित में होगा।
"

इस मामले में हिन्दू पक्ष के वकील अनुपम द्विवेदी के मुताबिक़ एएसआई की रिपोर्ट कई सौ पन्नों की है और सभी पक्षों को इसकी सर्टिफाइड कॉपी दी जाएगी ना की कोई सॉफ्ट कॉपी।
गौरतलब है कि भारतीय पुरातत्व सर्वेक्षण विभाग एएसआई ने 18 दिसंबर को ज्ञानवापी परिसर में चार माह तक चले सर्वे करने के बाद सील बंद सर्वे रिपोर्ट वाराणसी की जिला अदालत में जमा की थी।
जिसके बाद हिन्दू पक्ष ने अदालत में रिपोर्ट की कॉपी हासिल करने के लिए अर्ज़ी डाली थी और कहा था कि सभी वादी पक्षों को एएसआई की रिपोर्ट के अध्ययन का अधिकार है।
वहीं मस्जिद प्रबंधन अंजुमन इंतेजामिया मसाजिद कमेटी का कहना था कि रिपोर्ट सार्वजनिक न की जाए और यदि सर्वे रिपोर्ट वादिनी महिलाओं को दी जाती है तो उनके वकीलों को भी उसकी एक प्रति उपलब्ध कराई जाए।
एएसआई ने सर्वे की रिपोर्ट को चार सप्ताह तक नहीं खोलने व सार्वजनिक नहीं करने की मांग करते हुए तीन जनवरी को अदालत में प्रार्थना पत्र दिया था।
जिसे छह जनवरी को अदालत ने स्वीकार कर लिया था।
चीन के जियांगशी प्रांत में एक दुकान में लगी आग में कम से कम 39 लोगों की मौत हो गई।
मीडिया में आई ख़बरों में बताया गया है कि बुधवार को स्थानीय समय के अनुसार दोपहर में शिन्यू शहर की एक इमारत में आग लग गई।
आपात सेवा के कई कर्मियों को घटनास्थल पर भेजा गया है।
राहत और बचाव अभियान जारी है।
कई लोगों के इस घटना में घायल होने की भी ख़बर है।
कुछ दिन पहले ही चीन के हेनान प्रांत में एक स्कूल की डॉरमेट्री में आग लगने से 13 बच्चों की मौत हो गई थी।
ग्लोबल टाइम्स ने इस घटना का एक वीडियो पोस्ट किया है, जिसमें लोग इमारत से नीचे कूदते दिखे हैं।
कांग्रेस नेता राहुल गांधी ने कहा कि असम के मुख्यमंत्री हिमंत बिस्वा सरमा को पीएम नरेंद्र मोदी और गृह मंत्री अमित शाह रिमोट से कंट्रोल करते हैं।
भारत जोड़ो न्याय यात्रा के दौरान उन्होंने बीजेपी पर नफरत फैलाने का आरोप लगाया।
उन्होंने कहा, " बीजेपी ने हमारी यात्रा के दौरान हिंसा की, लेकिन हम हिंसा नहीं करेंगे।
हिंसा को हिंसा से नहीं काटा जा सकता है, हिंसा को सिर्फ मोहब्बत से काटा जा सकता है।
असम मोहब्बत और भाईचारा का प्रदेश है।
"

उन्होंने एक बार फिर असम के मुख्यमंत्री को देश का सबसे भ्रष्ट सीएम होने का आरोप लगाते हुए कहा, " देश का सबसे भ्रष्ट मुख्यमंत्री असम का है।
आप का मुख्यमंत्री आपसे हर चीज में पैसे लेता है।
"

कांग्रेस नेता राहुल गांधी की 'भारत जोड़ो न्याय यात्रा' इन दिनों असम से होकर गुज़र रही है, लेकिन पिछले दो दिनों से यहां टकराव की स्थिति बनती नज़र आ रही है।
यात्रा का अगला पड़ाव पश्चिम बंगाल है।
बिहार के उप मुख्यमंत्री तेजस्वी यादव ने कहा है कि केंद्र सरकार को जाति जनगणना के नतीजे देखने के बाद कर्पूरी ठाकुर को भारत रत्न देना पड़ा।
पटना में कर्पूरी ठाकुर की 100वीं जयंती के कार्यक्रम में तेजस्वी यादव ने कहा, “हमारी ये बहुत पुरानी मांग रही है।
जब प्रधानमंत्री विधानसभा के प्रांगण में आए थे, तो भी हमने ये मांग रखी थी।
”

“ये गर्व की बात है कि पिछड़ों-वंचित समाज के सबसे बड़े पैरोकार, समाजवादी नेता और बिहार के पूर्व मुख्यमंत्री स्वर्गीय कर्पूरी ठाकुर जी को भारत रत्न मिला है।
लेकिन कहीं ना कहीं पॉलिटिकली ये भी देखा जाएगा कि हमने जातिगत जनगणना कराई और जो नतीजे आए उसके बाद उन्हें ये फ़ैसला लेना पड़ा।
कोई भी वजह हो भारत रत्न मिला है तो हम उससे बहुत खुश हैं।
”
मंगलवार को भारत सरकार ने बिहार के पूर्व मुख्यमंत्री और समाजिक न्याय की नीतियों के लिए जाने जाने वाले नेता कर्पूरी ठाकुर को मरणोपरांत ‘भारत रत्न’ सम्मान से सम्मानित करने का एलान किया है।
ये देश का सबसे बड़ा नागरिक सम्मान है।
कर्पूरी ठाकुर ने बिहार में पिछड़ों की राजनीति बदली, पिछड़ा वर्ग और अति पिछड़ा वर्ग के लिए उन्होंने राज्य का उप मुख्यमंत्री और मुख्यमंत्री रहते हुए बहुत काम किया।
उन्हें ‘जननायक’ भी कहा जाता है।
रूस के विदेश मंत्रालय ने यूक्रेन पर सैन्य विमान गिराने का आरोप लगाया है।
रूस का एक सैन्य विमान इल्यूशिन-76 यूक्रेन की सीमा से लगे बेलगोरोद क्षेत्र में दुर्घटनाग्रस्त हो गया।
स्थानीय गर्वनर व्याचेस्लाव ग्लादकोव ने बताया कि वुमान कोरोचानस्की जिले में क्रैश हुआ।
उन्होंने बताया कि दुर्घटनास्थल की घेराबंदी कर ली गई है और जांच जारी है।
इस विमान में कुल 74 लोग सवार थे और सभी की मौत हो गई।
सरकारी समाचार एजेंसी तास ने बताया कि विदेश मंत्रालय ने इसे 'नृशंस' बताया है।
बीबीसी अभी स्वतंत्र रूप से इसकी पुष्टि नहीं कर सकता है।
बीबीसी संवाददाता स्टीव रोज़नबर्ग ने बताया है कि इस विमान पर 65 यूक्रेन युद्धबंदी सवार थे, जिन्हें अदला-बदली के लिए ले जाया रहा था।
इस विमान पर छह क्रू मेंबर और तीन सहायक भी मौजूद थे।
शरद पवार गुट की एनसीपी के नेता रोहित पवार से बुधवार को ईडी ने पूछताछ की है।
ये पूछताछ महाराष्ट्र स्टेट कॉपरेटिव बैंक से जुड़े कथित घोटाले मामले में हुई है।
रोहित पवार के साथ ईडी दफ़्तर के बाहर तक एनसीपी सांसद सुप्रिया सुले और पार्टी के दूसरे नेता भी मौजूद रहे।
सुप्रिया सुले ने ईडी दफ़्तर के बाहर पत्रकारों से कहा, ''मैं सिर्फ़ आंकड़ों को रखूंगी जो भारत सरकार ने संसद में पूछे सवाल के जवाब में बताए थे।
आयकर विभाग, सीबीआई और ईडी के 95 फ़ीसदी मामले विपक्षी दलों के नेताओं पर दर्ज हैं।
ऐसे में मेरे कहने को कुछ बचता नहीं है।
''

सुप्रिया बोलीं- सत्यमेव जयते।
पश्चिम बंगाल की मुख्यमंत्री ममता बनर्जी को चोट लगने की ख़बर आई है।
समाचार एजेंसी पीटीआई की ख़बर के अनुसार, अधिकारियों ने बताया है कि दूसरे वाहन से टक्कर को रोकने के लिए अचानक लगी ब्रेक से उन्हें चोट आई।
वो वर्धमान से कोलकाता लौट रही थीं।
शिवसेना (यूबीटी) ने हिंदुत्व विचारक वी डी सावरकर को भारत रत्न नहीं देने के लिए बीजेपी नेतृत्व वाली केंद्र सरकार की आलोचना की है।
यहां एक प्रेस कॉन्फ्रेंस में शिवसेना (यूबीटी) के नेता और राज्य सभा सांसद संजय राउत ने बिहार के पूर्व मुख्यमंत्री कर्पूरी ठाकुर को भारत रत्न सम्मान देने को राजनीतिक कदम करार दिया है।
राउत ने कहा कि जबसे केंद्र में (2014 से) नरेंद्र मोदी की सरकार आई है तब से 11 लोगों को भारत रत्न दिया गया है लेकिन इसमें सावरकर का नाम नहीं है।
राउत ने कहा, "हमारा रुख अब भी यही है कि वीर सावरकर को भारत रत्न दिया जाना चाहिए।
कर्पूरी ठाकुर ओबीसी नेता थे और हम खुश हैं कि उनका नाम भारत रत्न देने के लिए चुना गया।
"

हालांकि राउत ने इस कदम पर सवाल उठाते हुए कहा, "बीजेपी का हर कदम स्वार्थ से भरा है।
स्वतंत्रता संग्राम में अहम योगदान देने वाले महत्वपूर्ण लोगों को सम्मानित किया जा चुका है लेकिन सावरकर को अब तक भारत रत्न नहीं? बीजेपी उन्हें भारत रत्न देने से क्यों भाग रही है?"
इंडिया गठबंधन के सहयोगी दलों के बीच दूरियां देखने को मिल रही हैं।
पहले पश्चिम बंगाल की सीएम ममता बनर्जी ने राज्य में अकेले लोकसभा चुनाव लड़ने की बात कही।
अब पंजाब के सीएम भगवंत मान ने बुधवार को प्रेस वार्ता में इस बारे में प्रतिक्रिया दी है।
आम आदमी पार्टी, टीएमसी इंडिया गठबंधन का हिस्सा हैं।
भगवंत मान से जब इस बारे में पूछा गया तो वो बोले- ''कितनी बार कहलवाओगे मुझसे।
देश में पंजाब बनेगा हीरो।
2024 के लोकसभा चुनाव में आम आदमी पार्टी के पक्ष में 13-0।
''

पंजाब में लोकसभा की 13 सीटें हैं।
इससे पहले भी भगवंत मान कई बार पंजाब में अकेले चुनाव लड़ने की बात कर चुके हैं।
जब भगवंत मान से ममता बनर्जी के बारे में पूछा गया तो वो बोले- ''हो सकता है कि उनके साथ कोई बातचीत चल रही हो।
पर पंजाब में हम ऐसा कुछ नहीं करने वाले।
''
ममता बनर्जी ने बुधवार को कहा, '' हमारी पार्टी इस सिद्धांत पर चल रही है कि हम बंगाल में अकेले चुनाव लड़ेंगे।
''

ममता बोलीं, ''वो आज बंगाल में यात्रा कर रहे हैं, हम 'इंडिया' गठबंधन में हैं, उन्होंने हमें ये तक नहीं बताया है कि दीदी आपके राज्य में आ रहे हैं।
पश्चिम बंगाल को लेकर मुझसे कोई बातचीत नहीं हुई है।
बाकी राज्यों में क्या करेंगे इसके बारे में बाद में सोचेंगे लेकिन हम सेक्युलर पार्टी हैं और बंगाल में अकेले बीजेपी से लड़ सकते हैं।
''

इसके बाद कांग्रेस महासचिव जयराम रमेश ने कहा,''आपने ममता जी का पूरा बयान नहीं पढ़ा।
ममता जी का पूरा बयान है कि हम बीजेपी को हराना चाहते हैं।
बीजेपी को हराने के लिए कोई कदम पीछे नहीं लेंगे।
उसी भावना के साथ हम पश्चिम बंगाल में प्रवेश कर रहे हैं।
''

वो बोले, ''जब आप लंबा सफर कर रहे हैं तो रास्ते में कभी कभी स्पीड ब्रेकर आ जाते हैं, कभी-कभी लाल बत्ती आ जाती है।
स्पीड ब्रेकर को हम पार करते हैं।
इसका मतलब ये नहीं है कि हम सफर से पीछे हट जाएं।
स्पीड ब्रेकर को हम पार करते हैं।
लाल बत्ती हरी बत्ती बन जाती है।
''
रूस का एक सैन्य विमान इल्यूशिन-76 यूक्रेन की सीमा से लगे बेलगोरोद क्षेत्र में दुर्घटनाग्रस्त हो गया है।
रूस की मीडिया में रक्षा मंत्रालय के हवाले से बताया जा रहा है कि इस विमान में सवार कम से कम 65 लोगों की मौत हो गई है।
रिया नोवोस्ती समाचार एजेंसी ने बताया कि इस विमान में यूक्रेन के आर्म्ड फ़ोर्सेज के पकड़े गए कर्मी भी थे।
क्षेत्रीय गवर्नर व्याचेस्लाव ग्लादकोव ने बताया कि उन्हें इस 'घटना' की जानकारी है लेकिन उन्होंने आगे इसके बारे में कोई जानकारी नहीं दी।
सोशल मीडिया पर शेयर किए जा रहे वीडियो में विमान नीचे की तरफ़ गिरता हुआ दिख रहा है।
रूस के राष्ट्रपति भवन के प्रवक्ता दिमित्री पेस्कोव ने कहा कि क्रेमलिन को दुर्घटना की जानकारी है लेकिन उन्होंने इसके बारे में विस्तृत जानकारी देने से मना कर दिया।
पश्चिम बंगाल की सीएम ममता बनर्जी ने बुधवार को लोकसभा चुनावों में टीएमसी के अकेले लड़ने की बात कही।
टीएमसी और कांग्रेस इंडिया गठबंधन का हिस्सा हैं।
मगर ममता के बयान से कांग्रेस के प्रति नाराज़गी देखने को मिली।
इसके बाद कांग्रेस के महासचिव जयराम रमेश ने प्रेस कॉन्फ्रेंस की और ममता बनर्जी के बयान पर प्रतिक्रिया दी।
जयराम रमेश ने कहा, ''आपने ममता जी का पूरा बयान नहीं पढ़ा।
ममता जी का पूरा बयान है कि हम बीजेपी को हराना चाहते हैं।
बीजेपी को हराने के लिए कोई कदम पीछे नहीं लेंगे।
उसी भावना के साथ हम पश्चिम बंगाल में प्रवेश कर रहे हैं।
जब आप लंबा सफर कर रहे हैं तो रास्ते में कभी कभी स्पीड ब्रेकर आ जाते हैं, कभी-कभी लाल बत्ती आ जाती है।
स्पीड ब्रेकर को हम पार करते हैं।
इसका मतलब ये नहीं है कि हम सफर से पीछे हट जाएं।
स्पीड ब्रेकर को हम पार करते हैं।
लाल बत्ती हरी बत्ती बन जाती है।
''

ममता बनर्जी ने बुधवार को कहा, ''मेरी किसी से कोई बात नहीं हुई है, हमारी पार्टी इस सिद्धांत पर चल रही है कि हम बंगाल में अकेले चुनाव लड़ेंगे।
''

जयराम रमेश बोले, ''कल यही सवाल राहुल गांधी से पूछा गया था।
राहुल जी ने साफ जवाब दिया कि ममता बनर्जी की टीएमसी इंडिया गठबंधन का अहम हिस्सा हैं।
हम ममता जी के बिना इंडिया गठबंधन की कल्पना नहीं कर सकते।
हम उम्मीद करते हैं कि कल जो ममता जी ने कहा कि बीजेपी को हराना हमारा कर्तव्य है, हम उसी भावना के साथ बंगाल में प्रवेश कर रहे हैं।
''

जयराम कहते हैं, ''हमें उम्मीद है कि जो बातचीत चल रही है, उसमें बीच का रास्ता निकाला जाएगा।
बंगाल में इंडिया गठबंधन के रूप में चुनाव लड़ा जाएगा।
कांग्रेस अध्यक्ष और राहुल जी ने बात की है।
अगर कोई लिखित में है, तो उसकी कॉपी मांगकर दे सकता हूं।
खड़गे जी ने कई बार कहा है कि इंडिया गठबंधन की सभी पार्टियों को निमंत्रण दे रहे हैं।
''
पश्चिम बंगाल में लोकसभा की 42 सीटें हैं।
2019 लोकसभा चुनावों में टीएमसी 22, बीजेपी 18 सीटों पर जीतने में सफल रही थी।
ममता के बयान पर बीजेपी की चुटकी, कहा- गठबंधन का महल यही लोग ध्वस्त कर रहे।
ममता बनर्जी ने कहा है कि उनकी पार्टी पश्चिम बंगाल में लोकसभा चुनाव अकेले लड़ेगी।
ममता बनर्जी ने बुधवार को कहा, ''मेरी किसी से कोई बात नहीं हुई है, हमारी पार्टी इस सिद्धांत पर चल रही है कि हम बंगाल में अकेले चुनाव लड़ेंगे।
''
ममता ने कहा- “इस पर कांग्रेस से हमारी कोई चर्चा नहीं हुई है।
”
ममता बनर्जी के इस बयान पर बीजेपी ने इंडिया गठबंधन पर चुटकी लेते हुए कहा है कि इस गठबंधन का महल इसके लोग ही ध्वस्त कर रहे हैं।
बीजेपी के प्रवक्ता शहज़ाद पूनावाला ने कहा है, “ इंडिया गठबंधन के लोग ही प्रतिदिन अपने गठबंधन के महल को ध्वस्त करने का काम कर रहे हैं।
दिल्ली में आकर दोस्ती करते हैं लेकिन बंगाल में इनकी कुश्ती चलती है।
”
“कभी अधीर रंजन ममता बनर्जी को अवसरवादी कहते हैं तो कभी कैंसर बता देते हैं।
केवल यहां नहीं, हर जगह इस गठबंधन में एक नया कलेश दिखायी देता है।
महाराष्ट्र में संजय (निरूपम) बनाम संजय (राउत चल) चल रहा है।
यूपी में सपा बयान दे रही है, बसपा ने गठबंधन का ऑफर ठुकरा दिया है।
”
हालांकि इंडिया गठबंधन के सदस्य दल आरजेडी के सांसद मनोज झा ने कहा है कि थोड़ा इंतज़ार करना चाहिए, हो सकता है बयान किसी परिस्थिति में दिया गया हो।
झा ने कहा, “थोड़ा इंतज़ार कर लेना चाहिए, हो सकता है कि बयान किसी विशेष परिस्थिति में दिया गया हो, उस पर कार्रवाई होगी, उस पर चर्चा होगी और अगर अंर्तविरोध है तो उसे सुलझाने का काम भी तो गठबंधन का ही होता है।
”

दिल्ली दंगों के केस में जेल में बंद छात्र नेता उमर ख़ालिद की ज़मानत याचिका पर सुप्रीम कोर्ट में होने वाली सुनवाई एक बार फिर 31 जनवरी तक टाल दी गई है।
वरिष्ठ वकील सीयू सिंह ने अदालत से कहा कि वो सुनवाई के लिए तैयार थे लेकिन कोर्ट की बेंच सिर्फ़ एक बजे तक बैठेगी।
ऐसे में इस केस की सुनवाई के लिए वक़्त नहीं है।
इसके बाद अदालत ने मामले पर 31 जनवरी को सुनवाई करने के लिए कहा है ताकि केस की सुनवाई के लिए वक़्त रहे।
इस मामले में सुप्रीम कोर्ट में 10 जनवरी को सुनवाई होनी थी।
फिर ये सुनवाई 24 जनवरी तक के लिए टाल दी गई।
2023 में उमर ख़ालिद की ज़मानत पर एक दिन भी सुनवाई नहीं हुई थी।
छात्र नेता और सामाजिक कार्यकर्ता उमर ख़ालिद सितंबर 2020 से ही जेल में बंद हैं।
उन पर आरोप है कि उन्होंने फरवरी 2020 में उत्तर-पूर्व दिल्ली में हुई हिंसा की 'सुनियोजित योजना' बनायी।
उनके ख़िलाफ़ दो एफआईआर दर्ज हैं जिनमें से एक है एफ़आईआर 59, जिसमें यूएपीए की धाराएं लगायी गयी है।
पश्चिम बंगाल की सीएम ममता बनर्जी ने लोकसभा चुनावों में राज्य के अंदर अकेले चुनाव लड़ने की बात कही है।
ममता की टीएमसी और कांग्रेस इंडिया गठबंधन का हिस्सा हैं।
ममता बनर्जी ने बुधवार को कहा, ''मेरी किसी से कोई बात नहीं हुई है, हमारी पार्टी इस सिद्धांत पर चल रही है कि हम बंगाल में अकेले चुनाव लड़ेंगे।
''
ममता बोलीं, ''वो आज बंगाल में यात्रा कर रहे हैं, हम 'इंडिया' गठबंधन में हैं, उन्होंने हमें ये तक नहीं बताया है कि दीदी आपके राज्य में आ रहे हैं।
पश्चिम बंगाल को लेकर मुझसे कोई बातचीत नहीं हुई है।
बाकी राज्यों में क्या करेंगे इसके बारे में बाद में सोचेंगे लेकिन हम सेक्युलर पार्टी हैं और बंगाल में अकेले भाजपा से लड़ सकते हैं।
''
ममता कहती हैं- हमसे कोई चर्चा नहीं हुई है, जो कोई इसकी बात कर रहा है वो ग़लत है।
पश्चिम बंगाल में लोकसभा की 42 सीटें हैं।
2019 लोकसभा चुनावों में टीएमसी 22, बीजेपी 18 सीटों पर जीतने में सफल रही थी।
बीते महीने ऐसी अपुष्ट खबरें सामने आई थी कि ममता कांग्रेस को पिछली बार जीती उसकी दोनों सीटें यानी बहरामपुर और मालदा दक्षिण ही देने के लिए तैयार हैं।
उसके बाद से ही दोनों दलों के बीच तनातनी चल रही है।
ममता ने राज्य में सीटों के बँटवारे के लिए 31 दिसंबर की समय सीमा तय की थी।
लेकिन वह काफ़ी पहले ख़त्म हो चुकी है।
मंगलवार को कांग्रेस के प्रदेश अध्यक्ष अधीर रंजन चौधरी ने भी ममता पर पलटवार करते हुए उनको ‘मौक़ापरस्त’ करार दिया और कहा कि उनकी पार्टी ममता की मदद के बिना ही लोकसभा चुनाव में उतरेगी।
मणिपुर में असम राइफ़ल्स के एक जवान ने अपने ही साथी जवानों पर फ़ायरिंग की है।
इस हमले में छह जवान घायल हुए हैं।
मणिपुर पुलिस ने इस मामले पर बयान जारी कर कहा है कि ये घटना मणिपुर में चल रही हिंसा से बिलकुल अलग है और इसे उस हिंसा से जोड़ा ना जाए।
मणिपुर पुलिस ने कहा है, “दक्षिणी मणिपुर में भारत-म्यांमार सीमा पर तैनात असम राइफ़ल्स के एक जवान ने फायरिंग की है।
”
“एक जवान ने अपने ही सहकर्मियों पर फ़ायरिंग की और छह लोग इसमें घायल हो गए।
घायल होने वाले इन जवानों में कोई मणिपुर का नहीं है।
इसके बाद उस जवान ने खुद को भी गोली मार ली।
सभी घायलों का सेना के अस्पताल में इलाज चल रहा है जहां उनकी हालत स्थिर बतायी जा रही है।
”
पुलिस ने अपने बयान में कहा है कि मणिपुर के हालात को देखते हुए घटना की जानकारी दे रहे हैं ताकि पारदर्शिता बनी रहे और किसी संभावित अफ़वाहों से बचा जा सके।
इस दुर्भाग्यपूर्ण घटना को किसी भी तरह से मणिपुर हिंसा से नहीं जोड़ा जाना चाहिए।
बिहार के पूर्व मुख्यमंत्री कर्पूरी ठाकुर को उनकी 100वीं जयंती से ठीक एक दिन पहले मरणोपरांत भारत रत्न देने की घोषणा की गई।
राष्ट्रपति भवन की ओर से जारी प्रेस रिलीज में ये जानकारी दी गई।
पीएम नरेंद्र मोदी ने उन्हें सामाजिक न्याय का पुरोधा बताते हुए कहा कि ये निर्णय देशवासियों को गौरवान्वित करने वाला है।
पीएम मोदी ने एक्स पर लिखा, "मुझे इस बात की बहुत प्रसन्नता हो रही है कि भारत सरकार ने सामाजिक न्याय के पुरोधा महान जननायक कर्पूरी ठाकुर जी को भारत रत्न से सम्मानित करने का निर्णय लिया है।
"

पीएम ने एक्स पर लिखा कि पिछड़ों और वंचितों के उत्थान के लिए कर्पूरी ठाकुर की अटूट प्रतिबद्धता और दूरदर्शी नेतृत्व ने भारत के सामाजिक-राजनीतिक परिदृश्य पर अमिट छाप छोड़ी है।
इस घोषणा के बाद बिहार के मुख्यमंत्री नीतीश कुमार ने कहा कि वर्षों पुरानी उनकी मांग आज पूरी हो गई।
उन्होंने एक्स पर लिखा, " पूर्व मुख्यमंत्री और महान समाजवादी नेता स्व।
कर्पूरी ठाकुर जी को देश का सर्वोच्च सम्मान ‘भारत रत्न’ दिया जाना हार्दिक प्रसन्नता का विषय है।
केंद्र सरकार का यह अच्छा निर्णय है।
स्व।
कर्पूरी ठाकुर जी को उनकी 100वीं जयंती पर दिया जाने वाला यह सर्वोच्च सम्मान दलितों, वंचितों और उपेक्षित तबकों के बीच सकारात्मक भाव पैदा करेगा।
"

"हम हमेशा से ही स्व।
कर्पूरी ठाकुर जी को ‘भारत रत्न’ देने की मांग करते रहे हैं।
वर्षों की पुरानी मांग आज पूरी हुई है।
"

बिहार के उप मुख्यमंत्री तेजस्वी यादव ने कहा कि बिहार विधानसभा के शताब्दी वर्ष समारोह में उन्होंने इसकी मांग रखी थी।
उन्होंने लिखा, " बिहार विधानसभा के शताब्दी वर्ष समारोह में हमने आदरणीय प्रधानमंत्री जी के समक्ष जननायक कर्पूरी ठाकुर जी को भारत रत्न देकर देश के किसी भी प्रधानमंत्री के बिहार विधानसभा में प्रथम आगमन को और अधिक यादगार बनाने की माँग रखी थी।
"

केंद्रीय गृह राज्यमंत्री नित्यानंद राय ने कहा, "जननायक कर्पूरी ठाकुर को भारत रत्न से विभूषित करने का फैसला देश के यशस्वी प्रधानमंत्री नरेंद्र मोदी जी ने उनके जयंती समारोह के मौके पर लिया है।
ये ऐतिहासिक है।
"

"मुझे इस बात का हर्ष है कि जननायक कर्पूरी ठाकुर जी की लोकसभा सीट उजियारपुर का मैं पिछले 10 सालों से प्रतिनिधित्व कर रहा हूं।
यह सम्मान और गौरव उजियारपुर की जनता के साथ-साथ राज्य के 13 करोड़ लोगों का सम्मान है।
"

केंद्रीय गृहमंत्री अमित शाह ने भारत सरकार के इस निर्णय पर कहा है कि ये उनके (कर्पूरी ठाकुर) अथक संघर्षों को दी गई सच्ची श्रद्धांजलि है।
उन्होंने एक्स पर लिखा, " बिहार की भूमि के वीर सपूत जननायक कर्पूरी ठाकुर जी ने देश की स्वतंत्रता से लेकर स्वतंत्रता के बाद तक, एक सर्वसमावेशी शासन-व्यवस्था बनाने के लिए लंबा संघर्ष किया।
वे जीवनपर्यन्त पिछड़ों, दलितों, ग़रीबों और किसानों के अधिकारों की लड़ाई लड़ने के लिए समर्पित रहे।
"

बीजेपी सांसद रविशंकर प्रसाद ने कहा कि भारत सरकार ने आज ऐतिहासिक निर्णय लिया है।
वहीं बीजेपी नेता शाहनवाज़ हुसैन ने इसे बिहार के लिए खुशी का दिन बताया है।
पीएम मोदी ने एक्स पर लिखा, "मुझे इस बात की बहुत प्रसन्नता हो रही है कि भारत सरकार ने सामाजिक न्याय के पुरोधा महान जननायक कर्पूरी ठाकुर जी को भारत रत्न से सम्मानित करने का निर्णय लिया है।
"

पीएम ने एक्स पर लिखा कि पिछड़ों और वंचितों के उत्थान के लिए कर्पूरी ठाकुर की अटूट प्रतिबद्धता और दूरदर्शी नेतृत्व ने भारत के सामाजिक-राजनीतिक परिदृश्य पर अमिट छाप छोड़ी है।
पीएम मोदी ने लिखा, "यह भारत रत्न न केवल उनके अतुलनीय योगदान का विनम्र सम्मान है, बल्कि इससे समाज में समरसता को और बढ़ावा मिलेगा।
"

केंद्रीय गृह मंत्री अमित शाह ने भारत सरकार के इस निर्णय पर कहा है कि ये उनके (कर्पूरी ठाकुर) अथक संघर्षों को दी गई सच्ची श्रद्धांजलि है।
उन्होंने एक्स पर लिखा, " बिहार की भूमि के वीर सपूत जननायक कर्पूरी ठाकुर जी ने देश की स्वतंत्रता से लेकर स्वतंत्रता के बाद तक, एक सर्वसमावेशी शासन-व्यवस्था बनाने के लिए लंबा संघर्ष किया।
वे जीवनपर्यन्त पिछड़ों, दलितों, गरीबों और किसानों के अधिकारों की लड़ाई लड़ने के लिए समर्पित रहे।
"

"आज प्रधानमंत्री श्री नरेंद्र मोदी जी के नेतृत्व में सरकार द्वारा कर्पूरी ठाकुर जी के जन्म शताब्दी वर्ष पर उन्हें भारत रत्न से सम्मानित करने का निर्णय उनके अथक संघर्षों को सच्ची श्रद्धांजलि है।
इस निर्णय से युवा पीढ़ी कर्पूरी बाबू के विशाल योगदान को जान पाएगी।
"

पोस्ट किया गया 20:20 23 जनवरी 202420:20 23 जनवरी 2024
बिहार के पूर्व मुख्यमंत्री कर्पूरी ठाकुर को मरणोपरांत भारत रत्न, राष्ट्रपति भवन से जारी हुआ बयान
कर्पूरी ठाकुर

भारत सरकार ने बिहार के पूर्व मुख्यमंत्री कर्पूरी ठाकुर को मरणोपरांत भारत रत्न देने का निर्णय लिया है।
इसकी घोषणा कर्पूरी ठाकुर की सौवीं जयंती से एक दिन पहले हुई है।
राष्ट्रपति भवन की ओर जारी एक वाक्य की प्रेस रिलीज़ में लिखा है - राष्ट्रपति ने श्री कर्पूरी ठाकुर को मरणोपरांत भारत रत्न देने की घोषणा की है।
राष्ट्रपति भवन से जारी प्रेस रिलीज़
Rashtrapati BhavanCopyright: Rashtrapati Bhavan
24 जनवरी, 1924 को समस्तीपुर के पितौंझिया (अब कर्पूरीग्राम) में जन्में कर्पूरी ठाकुर बिहार में एक बार उपमुख्यमंत्री, दो बार मुख्यमंत्री और दशकों तक विधायक और विरोधी दल के नेता रहे।
1952 की पहली विधानसभा में चुनाव जीतने के बाद वे बिहार विधानसभा का चुनाव कभी नहीं हारे।
1967 में पहली बार उपमुख्यमंत्री बनने पर उन्होंने अंग्रेजी की अनिवार्यता को खत्म किया।
इस दौर में अंग्रेजी में फेल मैट्रिक पास लोगों का मज़ाक 'कर्पूरी डिविजन से पास हुए हैं' कह कर उड़ाया जाता रहा।
अपने दो कार्यकाल में कुल मिलाकर ढाई साल तक मुख्यमंत्री रहे।
वे बिहार के पहले गैर-कांग्रेसी मुख्यमंत्री थे।
1971 में मुख्यमंत्री बनने के बाद किसानों को बड़ी राहत देते हुए उन्होंने गैर लाभकारी जमीन पर मालगुजारी टैक्स को बंद कर दिया।
बिहार के तब के मुख्यमंत्री सचिवालय की इमारत की लिफ्ट चतुर्थवर्गीय कर्मचारियों के लिए उपलब्ध नहीं थी, मुख्यमंत्री बनते ही उन्होंने चर्तुथवर्गीय कर्मचारी लिफ्ट का इस्तेमाल कर पाएं, ये सुनिश्चित किया।
1977 में मुख्यमंत्री बनने के बाद मुंगेरीलाल कमीशन लागू करके राज्य की नौकरियों आरक्षण लागू कर दिया।
मुख्यमंत्री रहते हुए उन्होंने राज्य के सभी विभागों में हिंदी में काम करने को अनिवार्य बना दिया था।
इतना ही नहीं उन्होंने राज्य सरकार के कर्मचारियों के समान वेतन आयोग को राज्य में भी लागू करने का काम सबसे पहले किया था।
कर्पूरी ठाकुर के बारे में विस्तार से जानने के लिए इस कहानी पर क्लिक करें-

बिहार के पूर्व मुख्यमंत्री कर्पूरी ठाकुर को याद रखना क्यों ज़रूरी है?

प्रेस रिलीज़ में ओआईसी ने कहा है कि पिछली बैठकों में ओआईसी के विदेश मंत्रियों की परिषद की ओर से जाहिर किए गए विचारों के अनुसार सेक्रेटेरियट इन कदमों की निंदा करता है, जिसका लक्ष्य बाबरी मस्जिद जैसे इस्लामिक स्थलों को मिटाना है।
बाबरी मस्जिद उसी स्थान पर पांच सदी तक खड़ी थी।
22 जनवरी को अयोध्या में प्रधानमंत्री नरेंद्र मोदी ने राम मंदिर में प्राण प्रतिष्ठा की।
इस कार्यक्रम में विभिन्न क्षेत्रों के कई प्रमुख हस्ती भी शामिल हुए थे।
प्रधानमंत्री ने अपने भाषण में कहा, ''आज हमें सदियों के उस धैर्य की धरोहर मिली है।
आज हमें श्रीराम का मंदिर मिला है।
गुलामी की मानसिकता को तोड़कर उठ खड़ा हुआ राष्ट्र ऐसे ही नव इतिहास का सृजन करता है।
''

अयोध्या में राम मंदिर के निर्माण को लेकर लंबे समय तक मुकदमा चला और 2019 में सुप्रीम कोर्ट ने एक फ़ैसले में कहा कि विवादित ज़मीन को एक ट्रस्ट को सौंप दिया जाए, जो वहाँ पर एक मंदिर का निर्माण कराएगी।
इसके साथ ही कोर्ट के आदेश पर उत्तर प्रदेश सेंट्रल सुन्नी वक़्फ़ बोर्ड को मस्जिद के निर्माण के लिए पाँच एकड़ की ज़मीन आवंटित की।
प्रधानमंत्री ने अपने भाषण में सोमवार को राम मंदिर पर अदालत के फैसले का भी ज़िक्र किया और कहा कि न्याय के पर्याय प्रभु राम का मंदिर भी न्यायबद्ध तरीके से ही बना।
मुंबई के मीरा रोड इलाके में प्रशासन ने बुलडोज़र चलाया है।
यहाँ भारी संख्या में सुरक्षाबलों की तैनाती भी की गई है।
बीबीसी मराठी के मुताबिक मीरा रोड पर सड़क किनारे की करीब 15 से 20 दुकानों पर बुलडोज़र चलाया गया।
प्रशासन का कहना है कि ये सभी दुकानें अतिक्रमण कर के बनाई गई थीं।
ऐसा बताया जा रहा है कि इन दुकानों पर पहले भी दो बार एक्शन लिया जा चुका है और नगर निगम की ओर से इन्हें नोटिस भी दिया गया था।
यहाँ दो समुदायों के बीच कथित तौर पर हिंसा हुई थी, जिसके कई वीडियो सोशल मीडिया पर भी वायरल हुए।
बीबीसी मराठी के अनुसार अभी तक इसकी पुष्टि नहीं हुई है कि जिन दुकानों को गिराया गया है वे उन लोगों की ही थी, जो 22 जनवरी को राम मंदिर प्राण प्रतिष्ठा के बाद हुए हंगामे में शामिल थे।
महाराष्ट्र के उप मुख्यमंत्री और गृह मंत्री देवेंद्र फडणवीस ने सोमवार को बताया था कि इस मामले में 13 लोगों को गिरफ़्तार किया जा चुका है और अवैध निर्माणों पर कार्रवाई की जाएगी।
समाचार एजेंसी एएनआई ने नगर निगम की बुलडोज़र कार्रवाई का वीडियो शेयर करते हुए लिखा है कि मीरा रोड के नया नगर इलाके में अवैध निर्माण और अतिक्रमणों को गिराया जा रहा है।
एएनआई के अनुसार महाराष्ट्र सरकार के आदेश पर नगर निगम ने पुलिस की मदद से बुलडोज़र एक्शन लिया।
वहीं, समाचार एजेंसी पीटीआई की ओर से दी गई जानकारी के अनुसार यहां स्थिति रविवार से तनावपूर्ण बनी हुई है।
इलाके से राम मंदिर प्राण प्रतिष्ठा के उपलक्ष्य में एक शोभा यात्रा निकाली जा रही थी, जिसपर कथित रूप से हमला किया गया और दो समुदायों के बीच झड़प हुई।
इसराइली सेना ने कहा है कि सोमवार को ग़ज़ा में उनके 24 सैनिकों की मौत हुई।
ग़ज़ा में जमीनी अभियान शुरू होने से अब तक ये इसराइली सैनिकों के लिए सबसे भयानक दिन है।
इसराइल डिफ़ेंस फ़ोर्सेज़ (आईडीएफ़) के प्रवक्ता डैनियल हगारी ने कहा कि ऐसा माना जा रहा है कि जिन दो इमारतों में सैनिक थे, उनके पास रॉकेट हमला हुआ।
उन्होंने कहा कि इसराइली सुरक्षा बलों ने इमारतों को ढहाने के मकसद से जो बारूद बिछाया था, उसकी वजह से ही इमारतों में धमाका हुआ।
यहां 21 सैनिकों की मौत हुई।
सोमवार को इसराइल की सेना ने बताया कि तीन अधिकारी दक्षिणी ग़जा में अभियान के दौरान मारे गए थे।
इसराइली प्रधानमंत्री बिन्यामिन नेतन्याहू ने कहा कि युद्ध शुरू होने से अब तक ये दिन (सोमवार) सबसे कठिन है।
ग़ज़ा में हमास नियंत्रित स्वास्थ्य मंत्रालय ने बताया कि सोमवार को 195 फ़लस्तीनी मारे गए।
उन्होंने एक्स पर लिखा, " जब तक हमें पूरी तरह से जीत हासिल नहीं होती हम लड़ाई बंद नहीं करेंगे।
"

आईडीएफ़ की वेबसाइट के अनुसार, ग़ज़ा में इसराइल के जमीनी अभियान शुरू होने के बाद से अब तक 217 सैनिकों जबकि सात अक्टूबर से अब तक 545 सैनिक मारे गए हैं।
उत्तर प्रदेश के मुख्यमंत्री योगी आदित्यनाथ ने राम जन्मभूमि मंदिर परिसर का हवाई सर्वेक्षण किया।
एक अधिकारी ने समाचार एजेंसी पीटीआई को बताया कि योगी आदित्यनाथ मंदिर में श्रद्धालुओं के लिए की गई व्यवस्थाओं का मुआयना करने के लिए अयोध्या पहुंचे हैं।
वह मंदिर भी जाएंगे।
राम मंदिर की प्राण प्रतिष्ठा के बाद यहां लाखों श्रद्धालु दर्शन के लिए आ रहे हैं।
समाचार एजेंसी एएनआई की ख़बर के अनुसार, 8000 से अधिक सुरक्षाकर्मी सुचारू व्यवस्था बनाए रखने के लिए तैनात हैं।
यूपी के प्रमुख सचिव गृह संजय प्रसाद और स्पेशल डीजी (लॉ एंड ऑर्डर) प्रशांत कुमार स्थिति पर नजर रखने के लिए राम मंदिर के अंदर मौजूद हैं।
मंदिर के बाहर भीड़ पर नियंत्रण के लिए सुरक्षा व्यवस्था कड़ी कर दी गई है।
इससे पहले मंदिर के जो वीडियो सामने आए थे, उसमें श्रद्धालु सुरक्षा घेरा तोड़ कर मंदिर के परिसर में प्रवेश करते दिख रहे थे।
वहीं, एक और वीडियो में अधिकारी एक व्यक्ति को स्ट्रेचर पर उठाकर मंदिर परिसर से बाहर निकालते हुए और एम्बुलेंस डालते हुए दिख रहे हैं।
क़रीब 2।
5 लाख से तीन लाख श्रद्धालुओं ने अयोध्या में आज अब तक रामलला के दर्शन किए हैं।
इतनी ही संख्या में लोग दर्शन की प्रतीक्षा में हैं।
स्थानीय प्रशासन श्रद्धालुओं को सुविधा देने के लिए हर तरह की व्यवस्था कर रहा है और स्थिति नियंत्रण में है।
मध्य प्रदेश के कूनो नेशनल पार्क में नामीबिया की चीता ज्वाला ने तीन शावकों को जन्म दिया है।
केंद्रीय पर्यावरण मंत्री भूपेंद्र यादव ने एक्स पर लिखा, " नामीबिया से आई चीता ज्वाला ने तीन शावकों को जन्म दिया है।
इससे पहले नामीबिया की चीता आशा ने भी बच्चों को जन्म दिया था।
वन्यजीव संरक्षण के लिए काम करनेवाले सभी कर्मियों और वन्यजीव प्रेमियों को बधाई।
भारत में वन्यजीव फूले-फलें।
"

केंद्रीय मंत्री ज्योतिरादित्य सिंधिया ने चीता प्रेमियों को बधाई दी है।
उन्होंने एक्स पर लिखा, " पूरे मध्य प्रदेश की ओर से कूनो में जन्म लेने वाले नए मेहमानों का स्वागत! कूनो राष्ट्रीय उद्यान में नामीबियाई चीता ज्वाला ने तीन शावकों को जन्म दिया है।
इस सफलता के लिए उद्यान से जुड़े सभी अधिकारियों और चीता-मित्रों को उनके अथक प्रयासों के लिए हार्दिक बधाई।
"
जापान की अंतरिक्ष एजेंसी को अब भी उम्मीद है कि अगर सूर्य की रोशनी सही जगह पड़ी तो उनके मून लैंडर में जान आ सकती है।
जापान की अंतरिक्ष एजेंसी जाक्सा इस क्षण की प्रतीक्षा में है।
इंजीनियरों ने कहा है कि मून लैंडर की सौर ऊर्जा से चलने वाली बैटरी पश्चिम की तरफ़ है, जो सूरज की दिशा में नहीं पड़ रहा है और इस वजह से बिजली पैदा नहीं हो पा रही है।
शनिवार को चांद की सतह छूने के तीन घंटे बाद ही इस बैटरी को बंद करना पड़ा था।
लेकिन टीम को उम्मीद है कि सूरज की रोशनी उनकी मुसीबत दूर कर सकती है।
जाक्सा ने एक बयान में कहा, "अगर पश्चिम की तरफ से सूरज की रोशनी चांद पर पड़े तो हमारा मानना है कि ऊर्जा पैदा हो सकती है।
हम लोग इसे फिर से पुनर्जीवित करने की दिशा में काम कर रहे हैं।
"

इस मिशन का नाम 'मून स्नाइपर' है।
चांद की सतह पर सॉफ़्ट लैंडिंग करनेवाला जापान पांचवां देश बन गया है, इससे पहले पिछले साल भारत ने चंद्रमा की दक्षिणी सतह पर सॉफ़्ट लैंडिंग की थी।
दरअसल जापान के वैज्ञानिकों ने बैटरी सिस्टम के पूरी तरह से फ़ेल होने से पहले ही उसे बंद कर दिया था।
वैज्ञानिकों ने बताया था कि 12 प्रतिशत पॉवर बची हुई थी और उन्होंने इसे बंद करने का फ़ैसला किया ताकि जब इसे रिस्टार्ट किया जाए तो इसमें दिक्कतें न आएं।
म्यांमार की सेना का एक विमान मिज़ोरम की राजधानी आइज़ोल के लेंगपुई हवाई अड्डे पर दुर्घटनाग्रस्त हो गया।
अधिकारियों ने बताया कि विमान में पायलट समेत 14 लोग सवार थे और इस दुर्घटना में आठ लोग घायल हो गए।
ये दुर्घटना सुबह 10 बजकर 20 मिनट पर हुई।
यह विमान म्यांमार के उन सैनिकों को वापस लेने आया था जो पिछले सप्ताह भारत में घुस आए थे।
विमान मिज़ोरम के हवाई अड्डे पर फिसल गया जिसके बाद ये हादसा हुआ।
मिज़ोरम सरकार के अधिकारियों ने बताया है कि आइज़ोल हवाईअड्डे पर आने वाले सभी विमानों को मोड़ दिया गया है।
17 जनवरी को ये सैनिक भारत-म्यांमार-बांग्लादेश सीमा पर स्थित मिज़ोरम के बंदुकबंगा गांव में हथियार और गोला बारूद के साथ आए और असम राइफ़ल्स से संपर्क किया।
दरअसल म्यांमार में विद्रोही समूहों ने कुछ सेना चौकियों पर कब्ज़ा कर लिया था जिसके बाद ये सैनिक भागकर भारत में दाखिल हो गए।
सोमवार को हुए प्राण प्रतिष्ठा के बाद मंगलवार को पहली बार आम लोगों के लिए राम मंदिर के द्वार खोले गए हैं।
पहले दिन ही बड़ी संख्या में श्रद्धालु मंदिर पहुंचे।
सुबह तीन बजे से ही लोग दर्शन के लिए मंदिर के बाहर जुटने लगे थे।
भीड़ इतनी ज़्यादा है कि पुलिस कर्मियों के लिए इसे संभालना मुश्किल होता दिख रहा है।
मंदिर के जो वीडियो सामने आ रहे हैं उसमें दर्शन के लिए बड़ी तादाद में आए लोग सुरक्षा घेरा तोड़ कर मंदिर के परिसर में प्रवेश करते दिख रहे हैं।
वहीं, एक और वीडियो में अधिकारी एक व्यक्ति को स्ट्रेचर पर उठाकर मंदिर परिसर से बाहर निकालते हुए और एम्बुलेंस डालते हुए दिख रहे हैं।
यहां बड़ी संख्या में पुलिस बल तैनात हैं।
गृह विभाग के प्रिंसिपल सचिव और पुलिस महानिदेशक (कानून व्यवस्था) प्रशांत कुमार राम मंदिर के गर्भ गृह में मौजूद हैं।
क़रीब 2।
5 लाख से तीन लाख श्रद्धालुओं ने अयोध्या में आज अब तक रामलला के दर्शन किए हैं।
इतनी ही संख्या में लोग दर्शन की प्रतीक्षा में हैं।
स्थानीय प्रशासन श्रद्धालुओं को सुविधा देने के
इंटरनेशनल क्रिकेट काउंसिल (आईसीसी) ने टेस्ट और ओडीआई टीम ऑफ़ द ईयर का एलान कर दिया है।
ओडीआई टीम में आठ भारतीय क्रिकेटरों को जगह मिली है, वहीं टेस्ट में ऑस्ट्रेलियाई खिलाड़ियों का दबदबा रहा, लेकिन सूची में दो भारतीय भी शामिल हैं।
आईसीसी की ओडीआई टीम के कप्तान भारतीय क्रिकेट टीम के कैप्टन रोहित शर्मा को ही बनाया गया है।
टीम में उनके अलावा शुभमन गिल, विराट कोहली, मोहम्मद सिराज, कुलदीप यादव और मोहम्मद शमी को भी जगह मिली है।
टेस्ट टीम में ऑस्ट्रेलियाई कप्तान पैट कमिंस को ही कैप्टन बनाया गया है।
आईसीसी की टेस्ट टीम में भारत के रविंद्र जडेजा और आर अश्विन को शामिल किया गया है।
उनके अलावा टीम में ऑस्ट्रेलिया के उस्मान ख्वाजा, ट्रैविस हेड, एलेक्स कैरी, मिचेल स्टार्क श्रीलंका के दिमुथ करुणारत्ने, न्यूज़ीलैंड के केन विलियमसन और इंग्लैंड के जो रूट, स्टुअर्ट ब्रॉड भी शामिल हैं।
कांग्रेस नेता राहुल गांधी ने असम में यात्रा को पुलिस की ओर से रोके जाने के बाद कहा है कि प्रदेश के मुख्यमंत्री हिमंत बिस्वा सरमा ने यात्रा रोककर हमारा फ़ायदा किया है।
राहुल गांधी ने प्रेस कॉन्फ़्रेंस के दौरान ये कहा, "आप गाली दो, चाहे कुछ भी करो मैं डरता नहीं हूं।
"

उन्होंने कहा, "असम के मुख्यमंत्री यात्रा के खिलाफ़ जो कर रहे हैं इससे यात्रा को फ़ायदा हो रहा है।
असम में मुख्य मुद्दा यात्रा बन चुकी है।
ये तो इनका (बीजेपी) डराने का तरीका है, हम इनसे डरते नहीं हैं।
हमारा तो फ़ायदा है, हमारा जो संदेश गाँव-गाँव में जा रहा है क्योंकि जनता पूछ रही है कि ये क्या हो रहा है?"

"जनता पूछ रही है राहुल जी मंदिर जाना चाहते हैं, उन्हें क्यों रोक रहे हैं, राहुल स्टूडेंट्स से बात करना चाहते हैं, क्यों रोक रहे हैं।
पदयात्रा जेपी नड्डा (बीजेपी के अध्यक्ष) की चली जाती है, बजरंग दल की चली जाती है, उससे ट्रैफ़िक नहीं रुक रहा है लेकिन हमारी पदयात्रा ट्रैफ़िक रोकती है।
"

इंडिया गठबंधन में सीटों के बंटवारे के मुद्दे पर टीएमसी के साथ तनातनी की ख़बरों पर राहुल गांधी ने कहा कि ममता बनर्जी और कांग्रेस पार्टी के संबंध अच्छे हैं।
बीच-बीच में दोनों तरफ़ के नेता कुछ-कुछ बोल देते हैं।
लेकिन सब ठीक है।
मंगलवार को राहुल गांधी की भारत जोड़ो न्याय यात्रा के दौरान असम पुलिस ने बैरिकेडिंग की, जिसे कांग्रेस कार्यकर्ताओं ने तोड़ने की कोशिश की।
इस दौरान पुलिस और कांग्रेस कार्यकर्ताओं में झड़प भी देखने को मिली।
असम के मुख्यमंत्री हिमंत बिस्वा सरमा ने असम पुलिस के डीजीपी को राहुल गांधी के ख़िलाफ़ एफ़आईआर दर्ज करने का निर्देश दिया है।
उन्होंने राहुल गांधी पर भीड़ को उकसाने का आरोप लगाते हुए ये आदेश दिया है।
सरमा ने एक्स पर लिखा- "ये असमिया संस्कृति का हिस्सा नहीं हैं।
हम एक शांतिपूर्ण राज्य हैं।
ऐसी "नक्सली रणनीति" हमारी संस्कृति से बिलकुल अलग हैं।
मैंने असम पुलिस के डीजीपी को निर्देश दिया है कि वह राहुल गांधी के ख़िलाफ़ भीड़ को उकसाने के कारण एफ़आईआर दर्ज करें।
साथ ही उनके हैंडल पर पोस्ट किए गए फुटेज को सबूत के रूप में इस्तेमाल करने का निर्देश दिया है।
"

"आपके अनियंत्रित व्यवहार और दिशानिर्देशों के उल्लंघन के कारण गुवाहाटी में बड़े पैमाने पर ट्रैफिक जाम हो गया है।
"
असम पुलिस ने राहुल गांधी की ‘भारत जोड़ो न्याय यात्रा' को असम के जोराबाट में आगे बढ़ने से रोका।
इसके बाद कांग्रेस के कुछ कार्यकर्ताओं ने पुलिस की बैरिकेडिंग तोड़ दी।
यात्रा को गुवाहाटी में घुसने से रोके जाने पर कांग्रेस नेता राहुल गांधी ने कहा कि हमने बैरिकेड तोड़े हैं लेकिन क़ानून नहीं तोड़ेंगे।
उन्होंने कहा, "असम के सीएम, गृह मंत्री और प्रधानमंत्री भले ही क़ानून तोड़ सकते हैं लेकिन कांग्रेस का कोई कार्यकर्ता क़ानून को नहीं तोड़ेगा।
"
इसराइल की सेना ने कहा है कि ग़ज़ा में उनके 21 सैनिकों की मौत हुई है।
हमास के ख़िलाफ़ अपना अभियान शुरू करने वाली इसराइली सेना के लिए ये सबसे भीषण दिन साबित हुआ

इसराइल डिफ़ेंस फ़ोर्सेज़ (आईडीएफ़) के प्रवक्ता डैनियल हजारी ने कहा कि ऐसा माना जा रहा है कि जिन दो इमारतों में सैनिक थे, उनके पास रॉकेट हमला हुआ।
उन्होंने कहा कि इसराइली सुरक्षा बलों ने इमारतों को ढहाने के मकसद से जो बारूद बिछाया था, उसकी वजह से ही इमारतों में धमाका हुआ।
आईडीएफ़ ने कहा कि वह अभी भी इस घटना की अधिक जानकारी जुटा रहे हैं।
इसराइल सात अक्तूबर को हमास के हमले के बाद से ही ग़ज़ा में सैन्य कार्रवाई कर रहा है।
इसराइल का कहना है कि हमास के ख़ात्मे तक उसका ये अभियान जारी रहेगा।
सात अक्तूबर को हमास के हमले में करीब 1300 लोगों की जान गई थी।
इसके बाद से जारी इसराइली हमलों में फ़लस्तीन के 25 हज़ार से अधिक लोगों की मौत हो चुकी है।
असम पुलिस ने राहुल गांधी की ‘भारत जोड़ो न्याय यात्रा' के दौरान कांग्रेस के कार्यकर्ताओं को असम के जोराबात में आगे बढ़ने से रोका है।
वहीं कांग्रेस के कुछ कार्यकर्ताओं ने बैरिकेडिंग को तोड़ा।
इस पर राहुल गांधी ने कहा है कि हमने बैरिकेड तोड़े हैं लेकिन क़ानून नहीं तोड़ेंगे।
इस मामले का जो वीडियो सामने आया है उसमें पुलिस के बैरिकेड नज़र आ रहे हैं, और इस पर कांग्रेस के कार्यकर्ता चढ़कर ‘राहुल गांधी ज़िदाबाद’ के नारे लगाते सुनाई दे रहे हैं।
समाचार एजेंसी पीटीआई के अनुसार, यात्रा को गुवाहाटी में घुसने से रोका जा रहा है।
मंगलवार को जब राहुल गांधी की ‘भारत जोड़ों न्याय यात्रा’ की 10वें दिन की यात्रा शुरू हुई तभी खानापाड़ा इलाके में भारी सुरक्षा बल तैनात कर दिया गया था।
गुवाहाटी जाने वाले सभी रास्तों पर बैरिकेड लगा दिया गया है।
कांग्रेस नेता राहुल गांधी ने कहा कि असम के सीएम, गृह मंत्री और प्रधानमंत्री भले ही क़ानून तोड़ सकते हैं लेकिन कांग्रेस का कोई कार्यकर्ता क़ानून को नहीं तोड़ेगा।
उन्होंने कहा, "मगर आप ये मत सोचिए कि हम लोग कमज़ोर हैं।
कांग्रेस के कार्यकर्ता बब्बर शेर हैं।
अपनी शक्ति को पहचानो।
"

इससे पहले सोमवार को राहुल गांधी को असम पुलिस ने वैष्णव संत श्रीमंत देव की स्थली बटाद्रवा थान मंदिर जाने से रोक दिया गया था।
इस घटना के बाद मीडिया से बात करते हुए राहुल गांधी ने कहा था, “हम मंदिर में जाने की कोशिश कर रहे हैं।
हमें बुलाया गया था और अब हमें जाने नहीं दिया जा रहा है।
लगता है आज सिर्फ़ एक ही व्यक्ति (पीएम नरेंद्र मोदी) मंदिर जा सकता है।
”

बिहार सरकार में मंत्री तेज प्रताप यादव ने राम मंदिर के प्राण प्रतिष्ठा पर कहा है कि ‘राम नहीं आ रहे हैं, चुनाव आ रहे हैं।
’

उन्होंने एक्स पर लिखा- “ श्री राम तो हमारे मन में, हृदय में और कण-कण में विराजमान हैं पूर्व से ही।
”

“सनातन धर्म की मान्यताओं के अनुसार भगवान श्री राम, विष्णु जी के अवतार हैं और भगवान विष्णु के अन्तिम अवतार “कल्कि अवतार” को कलियुग का अंत होने के बाद धर्म की पुनर्स्थापना के लिए आना बाक़ी है।
”

“सियावर रामचंद्र की जय”
सोमवार को अयोध्या के राम मंदिर में प्राण प्रतिष्ठा की गई।
प्रधानमंत्री नरेंद्र मोदी ने संघ प्रमुख मोहन भागवत, राज्य के सीएम योगी आदित्यनाथ और राज्य की राज्यपाल आनंदीबेन पटेल की मौजूदगी में अनुष्ठान पूरा किया।
इस समारोह में हिस्सा लेने के लिए देश की तमाम हस्तियां अयोध्या पहुंचीं।
आरजेडी प्रमुख लालू प्रसाद यादव ने इस आयोजन से पहले ही कहा था कि वह इसमें शामिल नहीं होंगे।
मंगलवार को पहली बार राम मंदिर को आम लोगों के लिए खोला गया।
आज सुबह से ही मंदिर में भारी भीड़ है और बड़ी संख्या में श्रद्धालु दर्शन के लिए पहुंचे हैं।
कांग्रेस नेता और सांसद राहुल गांधी ने आरोप लगाया है कि केंद्र और असम की बीजेपी सरकारें नहीं चाहती कि वह छात्रों से संवाद करें।
राहुल गांधी ने मंगलवार को अपनी भारत जोड़ो न्याय यात्रा का दसवां दिन असम के जोरबाट से शुरू किया।
इस दौरान उन्होंने छात्रों को संबोधित किया।
राहुल गांधी ने कहा, "मैं आपके यूनिवर्सिटी आकर आपसे बात करना चाहता था, आपकी बातें सुनना चाहता था, समझना चाहता कि आप किन चुनौतियों से जूझ रहे हैं, और ये देखना चाहता था कि क्या किसी भी तरह मैं आपकी छोटी-मोटी मदद कर सकूं।
लेकिन हुआ ये कि भारत के गृह मंत्रालय ने असम के मुय़ख्यमंत्री को फ़ोन किया और फिर सीएम कार्यालय ने आपके विश्वविद्यालय के शीर्ष अधिकारियों को फ़ोन कर के कहा कि राहुल गांधी को यूनिवर्सिटी के छात्रों से बात करने से रोकना ही होगा।
"

कांग्रेस ने राहुल गांधी का छात्रों से संवाद का वीडियो ट्वीट करते हुए लिखा, "हिंदुस्तान के गृहमंत्री ने असम के मुख्यमंत्री को फोन कर कहा- राहुल गांधी को यूनिवर्सिटी के छात्रों से मिलने मत देना।
फिर हिमंत सरमा ने यहां के यूनिवर्सिटी मैनेजमेंट को फोन लगाया और कहां कि राहुल गांधी असम और नॉर्थ ईस्ट के छात्रों से नहीं मिल सकते।
इसलिए मैं आपकी यूनिवर्सिटी में आपसे मिलने नहीं आ पाया।
"

इससे पहले राहुल गांधी और हिमंत बिस्वा सरमा के बीच जुबानी हमले भी देखे गए हैं।
असम से गुजर रही कांग्रेस नेता राहुल गांधी की "भारत जोड़ो न्याय यात्रा" राजनीतिक टकरावों में घिरी हुई है।
इससे पहले सोमवार को राहुल गांधी का नगांव ज़िले के बटाद्रवा स्थित श्री श्री शंकर देव सत्र (मठ) मंदिर जाने का कार्यक्रम था लेकिन स्थानीय प्रशासन ने उन्हें करीब 17 किलोमीटर पहले ही हैबोरगांव में रोक लिया।
इसके बाद वह वहीं धरने पर बैठ गए थे।
ग़ज़ा में अभी भी बंधक कुछ इसराइलियों के परिवार वाले सोमवार को इसराइल की संसद नेसेट में घुस गए।
संसद में उस वक्त वित्तीय मामलों से जुड़ी बैठक हो रही थी जब बंधकों का परिवार सुरक्षा व्यवस्था को तोड़ कर सदन के भीतर पहुंच गया।
उनमें से एक ने प्लेकार्ड लिया हुआ था, जिस पर लिखा था- “आप यहां नहीं बैठ सकते जबकि हमारे बच्चे वहां मर रहे हैं।
”

बीती सात अक्तूबर को हमास के हमले के बाद बंधक बनाए गए 130 लोग अब तक हमास के कब्ज़े में हैं जबकि 100 लोगों को बीते साल नवंबर में ‘अस्थायी युद्ध विराम डील’ के तहत हमास ने छोड़ा था।
समाचार एजेंसी रॉयटर्स के अनुसार, अमेरिका, क़तर और मिस्र इसराइल और हमास के बीच एक और डील करा पाने में कामयाब होते नहीं दिख रहे हैं।
इसराइल का कहना है कि वह युद्ध तब तक नहीं रोकेगा जब तक हमास को पूरी तरह ख़त्म ना कर दे।
वहीं हमास का कहना है कि वो तभी डील के लिए हामी भरेगा जब इसराइल सभी फ़लस्तीनी नागरिकों को अपनी जेलों से छोड़ने के लिए तैयार हो।
इसराइल की जेल में हमास के कई नेता भी बंद हैं।
एक्स पर देउबा ने मंगलवार को लिखा- “अयोध्या में राम मंदिर के उद्घाटन पर प्रधानमंत्री नरेंद्र मोदी को बधाई।
पवित्र प्राण प्रतिष्ठा समारोह सनातन धर्म के सभी अनुयायियों के लिए गौरव का क्षण है।
जय श्री राम!”
सोमवार को जब राम मंदिर में प्राण प्रतिष्ठा हुई तो नेपाल में भी कई जगहों पर दीपोत्सव करने की तस्वीरें सामने आयीं।
एक्स पर देउबा ने मंगलवार को लिखा- “अयोध्या में राम मंदिर के उद्घाटन पर प्रधानमंत्री नरेंद्र मोदी को बधाई।
पवित्र प्राण प्रतिष्ठा समारोह सनातन धर्म के सभी अनुयायियों के लिए गौरव का क्षण है।
जय श्री राम!”
सोमवार को जब राम मंदिर में प्राण प्रतिष्ठा हुई तो नेपाल में भी कई जगहों पर दीपोत्सव करने की तस्वीरें सामने आयीं।
'इंडिया' गठबंधन में सीट-बंटवारे को लेकर चल रही खींचतान के बीच, टीएमसी प्रमुख ममता बनर्जी ने सोमवार को कहा कि कुछ खास इलाकों को क्षेत्रीय पार्टियों के लिए छोड़ देना चाहिए भले ही उसके बाद कांग्रेस 300 सीटों पर चुनाव लड़ ले।
कोलकाता में सोमवार को ‘सर्व-धर्म सद्भाव रैली' में जनता को संबोधित करते हुए उन्होंने कहा, “मैं इस बात पर जोर देती हूं कि विशेष क्षेत्रों को क्षेत्रीय दलों के लिए छोड़ दिया जाना चाहिए।
वे (कांग्रेस) अकेले 300 (लोकसभा) सीटों पर लड़ सकते हैं और मैं उनकी मदद करूंगी।
हम उन सीटों पर चुनाव नहीं लड़ेंगे।
लेकिन, वो जो खुद चाहते हैं उस पर अड़े हुए हैं।
”
खबर है कि बीते दिनों ममता बनर्जी की पार्टी टीएमसी की बैठक में इस बात पर चर्चा हुई कि अगर उसे मन मुआफ़िक सीट ना मिली तो टीएमसी सभी 42 लोकसभा सीटों पर अकेले चुनाव लड़ेगी।
ममता बनर्जी का ये बयान उस बैठक के बाद आया है।
उन्होंने रैली में कहा- “मेरे पास बीजेपी से मुकाबला करने और उसके ख़िलाफ लड़ने की ताकत है।
लेकिन, कुछ लोग सीट बंटवारे को लेकर हमारी बात नहीं सुनना चाहते।
अगर आप बीजेपी से नहीं लड़ना चाहते तो कम से कम उसे सीटें तो मत दीजिए।
”
कांग्रेस का नाम लिए बिना ही ममता बनर्जी ने सीटों का बंटवारा ना करने को लेकर उसकी आलोचना की।
अयोध्या के राम मंदिर में रामलला की मूर्ति में प्राण प्रतिष्ठा के बाद मंगलवार को आम लोगों के लिए मंदिर खोला गया।
सुबह 3 बजे से ही दर्शन के लिए श्रद्धालुओं की भारी भीड़ उमड़ी है।
जैसे ही मंदिर के द्वार खुले तो लोगों में पहले अंदर जाने के लिए होड़ सी मच गई।
प्राण प्रतिष्ठा के बाद आज सुबह पहली बार राम मंदिर में आरती की गयी।
दर्शन के लिए लोगों की भीड़ जुटी है और इसके लिए सुरक्षा के कड़े इंतज़ाम किए गए हैं।
बड़ी संख्या में लोग सरयू नदी में डुबकी लगाने भी पहुंचे हैं।
खाद्य संकट के बीच फसलों में कीड़े लगने की परेशानी से जूझ रहे अफ़ग़ानिस्तान को भारत ने 40 हज़ार लीटर मैलाथियान कीटनाशक भेजा है।
इस मदद के लिए मुंबई स्थित अफ़ग़ानिस्तान के वाणिज्य दूतावास ने भारत का शुक्रिया अदा किया है।
साथ ही भारत में अफ़ग़ानिस्तान की काउंसलर जनरल ज़ाकिया वारदक ने भी आभार प्रकट करते हुए एक्स पर लिखा- “चाबहार पोर्ट से 40,000 लीटर मैलाथियान कीटनाशक भेजने के लिए भारत सरकार को धन्यवाद, हम आभारी हैं।
इससे हमारी फसलों को कीड़ों से जो नुकसान हो रहा है उसे खत्म किया जा सकेगा और फसलों को बर्बाद होने से बचाया जा सकेगा।
अफ़ग़ान लोग भारत के इस क़दम की सराहना करते हैं।
”
खाने के संकट से जूझ रहे अफ़ग़ानिस्तान के किसान फसलों पर टिड्डों के हमले से परेशान हैं इससे उत्तरी अफ़ग़ानिस्तान में फ़सलों को काफ़ी नुकसान हो रहा है।
अफ़ग़ानिस्तान की अर्थव्यवस्था अगस्त 2021 में तालिबान के सत्ता में वापसी के बाद से गहरे संकट से जूझ रही है।
ऐसे में अंतराष्ट्रीय मदद ही अफ़ग़ानिस्तान की उम्मीद है।
अमेरिका और ब्रिटेन ने यमन में हूती विद्रोहियों के ठिकानों पर फिर हवाई हमले शुरू कर दिए हैं।
पेंटागन ने कहा कि सोमवार के हमलों ने अंडरग्राउंड स्टोरेज के साथ-साथ हूती विद्रोहियों की मिसाइल और सर्विलांस क्षमता सहित आठ ठिकानों को निशाना बनाया।
ईरान समर्थित हूती विद्रोही उन जहाज़ों को लाल सागर में निशाना बना रहे हैं जो इसराइल और पश्चिमी देशों से जुड़े हुए हैं।
अमेरिका और ब्रिटेन का कहना है कि वे "सामानों की मुक्त आवाजाही" की रक्षा करने की कोशिश कर रहे हैं।
पेंटागन की ओर से जारी एक संयुक्त बयान में कहा है कि हूती विद्रोहियों के ख़िलाफ़ "ज़रूरी हमलों का एक नया राउंड" शुरू किया जा रहा है।
बयान में कहा गया है- “हमारा उद्देश्य लाल सागर में तनाव कम करना और स्थिरता बहाल करना है, लेकिन हम हूती नेतृत्व को चेतावनी देते हैं कि हम लोगों की जान बचाने और साज़ो-सामान की मुक्त आवाजाही की रक्षा करने के लिए कोई संकोच नहीं करेंगे।
लगातार मिल रही धमकियों के बीच भी हम इस महत्वपूर्ण जलमार्ग में लोगों की जान की और व्यापार के मुक्त प्रवाह की रक्षा करेंगे।
”
ब्रिटेन-अमेरिका के दूसरे साझा ऑपरेशन में यमन में हूती विद्रोहियों पर होने वाली ये आठवीं एयर स्ट्राइक है।
11 जनवरी को दोनों देशों ने पहली बार हमला शुरू किया था।
बयान में ये भी कहा गया है कि इस हवाई हमले को ऑस्ट्रेलिया, बहरीन, कनाडा और नीदरलैंड्स ने समर्थन दिया है।
अयोध्या के राम मंदिर में प्राण प्रतिष्ठा करने के बाद प्रधानमंत्री नरेंद्र मोदी ने एक करोड़ घरों में सोलर पैनल लगाने की घोषणा की है।
इस योजना का नाम है- 'प्रधानमंत्री सूर्योदय योजना।
’
एक्स पर इस योजना का एलान करते हुए पीएम मोदी ने कहा- “अयोध्या में प्राण-प्रतिष्ठा के शुभ अवसर पर मेरा ये संकल्प और प्रशस्त हुआ कि भारतवासियों के घर की छत पर उनका अपना सोलर रूफ टॉप सिस्टम हो।
"
“अयोध्या से लौटने के बाद मैंने अपना पहला निर्णय यह लिया है कि हमारी सरकार एक करोड़ घरों में छतों पर सोलर सिस्टम लगाने के लक्ष्य के साथ 'प्रधानमंत्री सूर्योदय योजना' शुरू करेगी।
”
“इससे गरीब और मध्यम वर्ग का बिजली बिल तो कम होगा ही, साथ ही भारत ऊर्जा के क्षेत्र में आत्मनिर्भर भी बनेगा।
”
पाकिस्तान और ईरान के बीच राजदूतों की बहाली पर सहमति बन गयी है।
पाकिस्तान के विदेश मंत्रालय ने सोमवार को इसकी जानकारी दी।
बीते सप्ताह ईरान ने पाकिस्तानी इलाक़े में मिसाइल और ड्रोन से हमला किया था।
इसके बाद पाकिस्तान ने पलटवार करते हुए ईरानी क्षेत्र में मिसाइल हमला किया था।
इससे दोनों देशों के आपसी रिश्तों में तनातनी बढ़ती देखी गयी थी।
समाचार एजेंसी पीटीआई के अनुसार, विदेश मंत्रालय ने एक बयान में कहा कि ईरान के विदेश मंत्री हुसैन आमिर अब्दुल्लाहियां 29 जनवरी को पाकिस्तानी समकक्ष जलील अब्बास जिलानी के न्योते पर पाकिस्तान का दौरा भी करेंगे।
तनाव उस समय पैदा हुआ जब ईरान ने पाकिस्तान के बलूचिस्तान प्रांत में हमले किए।
ईरान ने कहा कि उसने पाकिस्तान के चरमपंथी संगठन जैश अल-अद्ल के ठिकानों पर ये हमले किए।
इसके बाद पाकिस्तान ने ईरान के सिस्तान बलूचिस्तान इलाक़े में हमला किया।
इस हमले में नौ लोगों की मौत हुई।
विदेश मंत्रालय की ओर से जारी बयान के अनुसार, "पाकिस्तान और इस्लामी गणराज्य ईरान के विदेश मंत्रियों के बीच फ़ोन पर हुई बातचीत के बाद, दोनों पक्षों ने आपसी सहमति से एक-दूसरे के देश में राजदूतों की बहाली का निर्णय लिया।
दोनों राजनयिक 26 जनवरी, 2024 से अपना काम संभाल लेंगे।
"
ये घटनाक्रम ऐसे समय पर हुआ है जब कथित तौर पर चीन के विदेश मंत्री सुन विडोंग ने मध्यस्थता के लिए पाकिस्तान का दौरा किया।
चीन ने सोमवार को कहा कि वह ईरान और पाकिस्तान के साथ संपर्क में है ताकि वे अपने मतभेद दूर कर सकें।
अयोध्या में राम मंदिर प्राण प्रतिष्ठा के मौके पर बीजेपी के वरिष्ठ नेता लालकृष्ण आडवाणी ने एक लेख के ज़रिए अपने पुराने दिनों को याद किया, जब वह इस मंदिर के आंदोलन की अगुवाई कर रहे थे।
आडवाणी ने लिखा है, "श्रीराम भारत की आत्मा का प्रतीक हैं।
वह भारतीयों के उच्च मूल्यों का जीवन जीने की आकांक्षा के एक आदर्श हैं।
"
वह लिखते हैं, "मैंने सदैव कहा है कि मेरी राजनीतिक यात्रा में अयोध्या आंदोलन सबसे निर्णायक परिवर्तनकारी घटना थी, जिसने मुझे भारत को पुनः जानने और इस प्रक्रिया में अपने आप को भी फिर से समझने का अवसर दिया।
नियति ने मुझे 1990 में सोमनाथ से अयोध्या तक श्रीराम रथयात्रा के रूप में एक महत्वपूर्ण कर्तव्य निभाने का अवसर दिया।
"
आडवाणी ने बताया कि कैसे सोमनाथ से अयोध्या के लिए निकली उनकी रथयात्रा को जनता का समर्थन मिला और लोगों ने पुष्पवर्षा करते हुए उनके रथ का स्वागत किया।
उन्होंने लिखा, "मेरे लिए सबसे आश्चर्यजनक दृश्य वह था, जिसमें लोग विशेष रूप से महिलाएं, रथ के आगे आकर आरती करती थीं और सिक्के चढ़ाती थीं, जैसे कि वे किसी मंदिर में प्रार्थना कर रही हों।
"
वह लिखते हैं, "मेरी यात्रा 24 अक्तूबर, 1990 को उत्तर प्रदेश के देवरिया में प्रवेश करने वाली थी।
हालांकि, जैसा कि मैंने अनुमान लगाया था, इसे 23 अक्तूबर को बिहार के समस्तीपुर में रोक दिया गया और लालू प्रसाद यादव के नेतृत्व वाली जनता दल सरकार ने मुझे गिरफ़्तार कर लिया।
"
उन्होंने कोर्ट के फै़सले का ज़िक्र किए बना न्यायपालिका का आभार किया और कहा, "मैं आभार व्यक्त करूंगा भारत की न्यायपालिका का, जिसने न्याय की लाज रख ली।
"
राम मंदिर से जुड़े विवाद की ओर संकेत करते हुए पीएम मोदी ने कहा,"कुछ लोग कहते थे कि राम मंदिर बना तो आग लग जाएगी।
ऐसे लोग भारत की सामाजिक विवेक को नहीं जान पाए।
"
उन्होंने कहा, " राम आग नहीं है, राम ऊर्जा है।
राम विवाद नहीं, राम समाधान है।
"
प्राण प्रतिष्ठा के बाद पीएम मोदी ने कहा, "सदियों की प्रतीक्षा के बाद हमारे राम आ गए हैं।
त्याग, तपस्या और बलिदान के बाद हमारे प्रभु राम आ गए हैं।
"
'कितना कुछ कहने को है, लेकिन कंठ अवरुद्ध है।
मेरा शरीर अभी भी स्पंदित है।
चित्त अभी भी उस पल में लीन है।
'
उन्होंने कहा, "हमारे रामलला अब टैंट में नहीं रहेंगे।
अब दिव्य मंदिर में रहेंगे।
मेरा पक्का विश्वास है, जो घटित हुआ है उसकी अनुभूति देश के विश्व के कोने कोने में रामभक्तों को हो रही होगी।
ये क्षण अलौकिक है।
"
22 जनवरी 2024 का ये सूरज एक अद्भूत आभा लेकर आया है।
ये तारीख कैलेंडर पर लिखी एक तारीख नहीं, ये एक नए कालचक्र का उद्गम है।
आज हमें सदियों के धैर्य की धरोहर मिली है,आज हमें मंदिर मिला है।
आज से हज़ार साल बाद भी लोग,आज की इस तारीख की।
आज के इस पल की चर्चा करेंगे।
ये कितनी बड़ी राम कृपा है कि हम सब इस पल को जी रहे हैं, इसे साक्षात घटित होते देख रहे हैं।
ये काल के चक्र पर सर्वकालिक स्याही से अंकित हो रही अमिट स्मृति रेखाएं हैं।
आज प्रभु श्री राम से क्षमायाचना भी करता हूं।
हमारे पुरुषार्थ, हमारे त्यार और तपस्या में कुछ तो कमी रह गई होगी कि हम इतनी सदियों तक ये कार्य कर नहीं पाए।
आज वो कमी पूरी हुई है।
मुझे विश्वास है कि प्रभु श्रीराम आज हमें अवश्य माफ़ करेंगे।
इस युग में अयोध्या और देशवासियों ने सैकड़ों वर्षों का वियोग सहा है।
भारत के संविधान में, उसकी पहली प्रति में भगवान राम विराजमान है।
संविधान के अस्तित्व में आने के बाद भी दशकों तक प्रभु श्रीराम के अस्तित्व को लेकर कानूनी लड़ाई चली।
मैं आभार व्यक्त करूंगा भारत की न्यायपालिका का, जिसने न्याय की लाज रख ली।
न्याय के पर्याय प्रभु राम का मंदिर भी न्यायबद्ध तरीके से ही बना।
अपने ग्यारह दिन के व्रत अनुष्ठान के दौरान मैंने उन स्थानों का चरणस्पर्श करने का प्रयास किया जहाँ प्रभु श्रीराम के चरण पड़े थे।
दुनिया का इतिहास साक्षी है कि कई राष्ट्र अपने ही देश के इतिहास में उलझ जाते हैं।
ऐसे देशों ने अपने इतिहास की गांठे खोलने का प्रयास किया तो उन्हें कई असफलता हाथ लगी।
लेकिन हमारे देश ने इतिहास के इस गंभीर गांठ को जिस भावुकता और गंभीरता से खोला है, वो बताता है कि हमारा भविष्य बहुत सुंदर होने जा रहा है।
कुछ लोग कहते थे कि राम मंदिर बना तो आग लग जाएगी।
ऐसे लोग भारत की सामाजिक विवेक को नहीं जान पाए।
हम देख रहे हैं कि ये निर्माण किसी आग को नहीं बल्कि ऊर्जा को जन्म दे रहा है।
राम मंदिर समाज के हर वर्ग को एक उज्ज्वल पथ पर चलने की प्रेरणा लेकर आया है।
राम आग नहीं है, राम ऊर्जा है।
राम विवाद नहीं, राम समाधान है।
राम सिर्फ़ हमारे नहीं है, राम तो सबके हैं।
राम सिर्फ़ वर्तमान नहीं, राम अनंतकाल हैं।
ये मंदिर मात्र एक देव मंदिर नहीं है, ये भारत की दृष्टि का, भरत के दर्शन का मंदिर है।
राम भारत की आस्था है, राम भारत का आधार है।
राम भारत का विचार है, राम भारत का विधान है।
राम भारत की चेतना और चिंतन है।
श्रीराम का भव्य मंदिर बन गया, तो आगे क्या।
सदियों का इंतज़ार तो ख़त्म हो गया, तो आगे क्या।
आज के इस अवसर पर जो दैवीय आत्माएं हमें देख रही हैं, आशीर्वाद देने के लिए उपस्थित हुई हैं, उन्हें क्या हम ऐसे ही विदा करेंगे? नहीं, कदापि नहीं।
आज मैं महसूस कर रहा हूं कि कालचक्र बदल रहा है।
इसलिए मैं कहता हूं।
यही समय है, सही समय है।
हमें आज से, इस पवित्र समय से अगले एक हज़ार साल के भारत की नींव रखनी है।
मंदिर निर्माण के कार्य से आगे बढ़कर हमें समर्थ, सक्षम, दिव्य भारत के निर्माण की सौगंध लेते हैं।
राम के विचार, मानस के साथ ही जनमानस में भी हो, यही राष्ट्रनिर्माण की सीढ़ी है।
मेरी आदिवासी मां शबरी तो कबसे कहती थी, राम आएंगे।
ये भारत का समय है और भारत अब आगे बढ़ने वाला है।
शताब्दियों के इंतज़ार के बाद ये पल आया है।
अब हम रुकेंगे नहीं।
इसी भाव के साथ रामलला के चरणों में प्रणाम करते हुए आप सभी को बहुत बहुत धन्यवाद।
देश के बजट में सब्सिडी की बड़ी भूमिका हमेशा से रहती आई है।
मोदी सरकार के कार्यकाल में भी बजट में सब्सिडी का हिस्सा अच्छा-खासा रहा है।
लेकिन पिछले 10 साल के आंकड़े बताते हैं कि इस दौरान केंद्र सरकार की सब्सिडी के स्ट्रक्चर में काफी बदलाव हुआ है।
इसका मतलब ये कि कई ऐसे आइटम हैं, जिन पर पहले सरकारी सब्सिडी का काफी बड़ा हिस्सा खर्च होता था, लेकिन अब उनमें जबरदस्त गिरावट आई है।
वहीं, कुछ ऐसे भी आइटम हैं, जिनका कुल सब्सिडी में हिस्सा काफी बढ़ गया है।
केंद्रीय बजट में सब्सिडी का हिस्सा : 10 साल के आंकड़े 
केंद्र सरकार के बजट (Union Budget 2024) से जुड़े आंकड़ों पर नजर डालने से पता चलता है कि मोदी सरकार के कार्यकाल में फूड और फर्टिलाइजर सब्सिडी पर सरकार का कुल खर्च तेजी से बढ़ा है।
फिर भी सरकार के कुल एक्सपेंडीचर यानी खर्च में सब्सिडी की हिस्सेदारी कम हुई है।
इसकी सबसे बड़ी वजह सब्सिडी की संरचना में आया बदलाव है।
संकटों के बावजूद काबू में है सब्सिडी बिल
यूपीए सरकार के कार्यकाल के आखिरी वर्ष यानी वित्त वर्ष 2013-14 के दौरान केंद्र सरकार के कुल खर्च में सब्सिडी का हिस्सा 16।
3 प्रतिशत था।
जो वित्त वर्ष 2014-15 यानी मोदी सरकार के पहले कार्यकाल के पहले साल के अंत में घटकर 15।
3 % पर आ गया।
इसके बाद भी इसमें लगातार कमी आती रही और पहले कार्यकाल के अंतिम साल यानी वित्त वर्ष 2018-19 तक यह घटकर 9।
6 % रह गया।
इसके बाद कोविड महामारी के कारण 2020-21 में यह तेजी से बढ़कर 22 % पर जा पहुंचा।
लेकिन इसके बाद सरकार ने इस पर तेजी से काबू पाया और वित्त वर्ष 2023-24 में इसके 9 % के करीब रहने का अनुमान लगाया गया।
हालांकि संसद के पिछले सत्र में सरकार ने फूड, एलपीजी और फर्टिलाइजर सब्सिडी के मद में  28,630।
80 करोड़ रुपये के अतिरिक्त खर्च का प्रस्ताव पारित कराया है।
फिर भी उम्मीद है कि इस खर्च को जोड़ने के बावजूद सरकार के कुल खर्च में सब्सिडी की हिस्सेदारी 9।
5 % से ज्यादा नहीं रहेगी।
पेट्रोलियम सब्सिडी में भारी कटौती 
दरअसल, मोदी राज के दौरान केंद्र सरकार के कुल सब्सिडी बिल में जहां फूड और फर्टिलाइजर सब्सिडी का हिस्सा बढ़ा है, वहीं पेट्रोलियम सब्सिडी बिलकुल नहीं के बराबर रह गई है।
वित्त वर्ष 2013-14 में सरकार के कुल सब्सिडी बिल में फर्टिलाइजर का हिस्सा 26।
4 %, फूड का 36।
1 % और पेट्रोलियम का 33।
5 % था।
वहीं वित्त वर्ष 2022-23 के दौरान कुल सब्सिडी बिल में फूड का हिस्सा 47।
7 % और फर्टिलाइजर का 44 % हो गया, जबकि पेट्रोलियम सब्सिडी की हिस्सेदारी घटकर सिर्फ 1।
2% रह गयी।
यही वजह है कि फूड सब्सिडी तेजी से बढ़ने के बावजूद सरकार के कुल खर्च में सब्सिडी की हिस्सेदारी काफी हद तक काबू में है।
पेट्रोल-डीजल के दामों को बाजार से लिंक करना इस बदलाव की बड़ी वजह रही है।
क्यों बढ़ी फूड सब्सिडी 
मोदी सरकार के कार्यकाल के दौरान फूड सब्सिडी (Food Subsidy) बिल तेजी से बढ़ने की 2 प्रमुख वजहें हैं: 1।
2013 में पारित नेशनल फूड सिक्योरिटी एक्ट (NFSA) के कारण फूड सब्सिडी में इजाफा।
और 2।
कोविड -19 के कारण मुफ्त अनाज बांटने पर हुआ बेतहाशा खर्च।
सबसे पहले नजर डालते हैं फूड सब्सिडी में बढ़ोतरी की पहली वजह पर।
वित्त वर्ष 2013-14 से 2022-23 के दरमियान केंद्र सरकार का फूड सब्सिडी बिल 92,000 करोड़ रुपये से बढ़कर 2।
7 लाख करोड़ रुपये हुआ।
यानी इस दौरान फूड सब्सिडी की सालाना ग्रोथ रेट (CAGR) 11।
5% रही।
लेकिन NFSA के लागू होने के बाद वित्त वर्ष 2013-14 से 20115-16 के दौरान फूड सब्सिडी में बढ़ोतरी की रफ्तार सालाना 18% पर जा पहुंची।
कोविड 19 के कारण बेकाबू हुआ फूड सब्सिडी बिल 
अब बात करते हैं फूड सब्सिडी बढ़ने के दूसरे कारण की।
वित्त वर्ष 2016-17 और 2018-19 के दौरान मोदी सरकार ने फूड सब्सिडी पर कुछ हद तक काबू पाने की कोशिश की, जिसके कारण इस दौरान इसकी सालाना ग्रोथ 10% रही।
लेकिन कोविड महामारी के दौरान सरकार को पीएम गरीब कल्याण अन्न योजना (PMGKAY) का एलान करना पड़ा।
इसका असर ये हुआ कि जो सब्सिडी बिल वित्त वर्ष 2018-19 में 1 लाख करोड़ था, वो वित्त वर्ष 2019-20 में 1।
1 लाख करोड़ और 2020-21 में बढ़कर 5।
4 लाख करोड़ रुपये पर जा पहुंचा।
इसकी एक वजह ये है कि कैलेंडर वर्ष 2022 के अंत तक लाभार्थियों को सरकार की तरफ से PMGKAY के तहत मुफ्त अनाज के साथ ही साथ NFSA के तहत सस्ता अनाज भी मिल रहा था।
यानी दोहरा फायदा हो रहा था।
दो योजनाओं के विलय से संभला फूड सब्सिडी बिल
सरकार ने जनवरी 2023 से PMGKAY और NFSA को एक में मिला दिया, जिससे वित्त वर्ष 2021-22 में फूड सब्सिडी बिल घटकर 2।
9 लाख करोड़ रुपये हो गया।
2022-23 में यह घटकर 2।
7 लाख करोड़ रुपये रह गया।
इसके बाद वित्त वर्ष 2023-24 के दौरान मोदी सरकार ने इसे घटाकर 2 लाख करोड़ रुपये पर लाने का लक्ष्य रखा था।
लेकिन चुनावी साल में पीएम मोदी ने PMGKAY को और 5 साल के लिए बढ़ाने का एलान कर दिया।
संसद के पिछले सत्र में इसके लिए अतिरिक्त बजट स्वीकृत भी हो गया है।
जिसके चलते मार्च 2024 में खत्म होने वाले वित्त वर्ष में फूड सब्सिडी का असली आंकड़ा पिछले बजट के अनुमान से अधिक होने के पूरे आसार हैं।
लेकिन सब्सिडी के असली आंकड़े तो 1 फरवरी 2024 को ही पता चलेंगे, जब वित्त मंत्री निर्मला सीतारमण (Nirmala Sitharaman) अंतरिम बजट पेश करेंगी।
अमेरिका के पूर्व राष्ट्रपति डोनाल्ड ट्रंप अगला राष्ट्रपति चुनाव लड़ने के अयोग्य घोषित हो गए हैं।
उनके खिलाफ यह फैसला अमेरिका के कोलोराडो राज्य की सुप्रीम कोर्ट ने सुनाया है।
राज्य की सबसे बड़ी अदालत ने अपने फैसले में कहा है कि 6 जनवरी 2021 को अमेरिकी संसद भवन (US Capitol) पर हुए हमले में पूर्व राष्ट्रपति डोनाल्ड ट्रंप (Donald-Trump) की मुख्य भूमिका थी।
यही वजह है कि उन्हें अगला राष्ट्रपति चुनाव लड़ने की इजाजत नहीं दी जा सकती।
अमेरिकी अदालत (US Court) ने अपने फैसले में राज्य की रिपब्लिकन पार्टी को आदेश दिया है कि वो राष्ट्रपति पद के लिए हो रहे प्राइमरी चुनाव के उम्मीदवारों की सूची से ट्रंप का नाम हटा दे।
हालांकि ट्रंप की टीम ने कोलोराडो सुप्रीम कोर्ट के फैसले को गलत बताते हुए उसे अमेरिकी सुप्रीम कोर्ट में चुनौती देने का इरादा जाहिर किया है।
अमेरिका में पहली बार आया ऐसा आदेश 
अमेरिका में पहली बार ऐसा हुआ है, जबकि किसी कोर्ट ने राष्ट्रपति पद के चुनाव (US-Presidential-Elections) में किसी उम्मीदवार को 14वें संशोधन के आधार पर अयोग्य करार दिया है।
77 साल के पूर्व राष्ट्रपति ट्रंप को अगला राष्ट्रपति चुनाव लड़ने के अयोग्य ठहराने का यह फैसला अमेरिकी संविधान के 14वें संशोधन पर आधारित है, जिसमें कहा गया है कि अमेरिकी संविधान की शपथ लेने वाले अधिकारी अगर देश की संवैधानिक व्यवस्था के खिलाफ बगावत में शामिल होते हैं, तो उन्हें भविष्य में किसी संवैधानिक पद पर बैठने के योग्य नहीं रह जाएंगे।
ट्रंप अगले साल होने जा रहे राष्ट्रपति पद के चुनाव के लिए रिपब्लिकन पार्टी के उम्मीदवारों के सेलेक्शन के लिए जारी नामांकन प्रक्रिया में फिलहाल सबसे आगे चल रहे हैं।
जिला अदालत के फैसले में किया संशोधन  
कोलोराडो सुप्रीम कोर्ट ने अपने आदेश में जिला अदालत के उस फैसले को बरकरार रखा, जिसमें ट्रंप को 6 जनवरी 2021 को अमेरिकी संसद भवन पर हुए हमले को हवा देने का दोषी करार दिया गया था।
लेकिन सुप्रीम कोर्ट ने जिला अदालतक के उस फैसले को पलट दिया, जिसमें उसने कहा गया था कि संविधान के 14वें संशोधन में बताई गई रोक राष्ट्रपति चुनाव पर लागू नहीं होती।
अमेरिकी न्यूज चैनल ‘सीबीएस न्यूज’ की एक रिपोर्ट के मुताबिक कोलोराडो सुप्रीम कोर्ट का यह फैसला एतिहासिक है, क्योंकि अमेरिका में पहली बार किसी अदालत ने एक उम्मीदवार को राष्ट्रपति पद का चुनाव लड़ने के अयोग्य करार दिया है।
ट्रंप अपने समर्थकों को कई महीनों से उकसा रहे थे : कोर्ट 
एबीसी न्यूज की खबर के अनुसार कोलोराडो सुप्रीम कोर्ट ने अपने फैसले में ट्रंप की तरफ से 11 मुद्दों पर दायर अपीलों को भी खारिज कर दिया है।
कोर्ट ने कहा है कि 6 जनवरी को व्हाइट हाउस के बाहर दिए गए ट्रंप के भाषण समेत उनकी हरकतों को अमेरिकी संविधान में दिए गए अभिव्यक्ति की स्वतंत्रता के अधिकार का इस्तेमाल नहीं माना जा सकता।
कोर्ट ने अपने फैसले में लिखा है कि ट्रंप कई महीनों से अपने समर्थकों को अमेरिकी संसद भवन पर धावा बोलने के लिए खुलकर उकसा रहे थे।
कोर्ट ने लिखा है कि इस बात में कोई शक नहीं कि ट्रंप अमेरिकी चुनाव के नतीजों को गलत ढंग से फ्रॉड बता रहे थे और उसे रोकने के मकसद से लोगों को संसद भवन पहुंचने के लिए भड़का रहे थे।
इतना ही नहीं, सबूतों से यह भी पता चलता है कि राष्ट्रपति ट्रंप ने ये सभी कदम एक ऐसे गैरकानूनी उद्देश्य को सफल बनाने के लिए उठाए, जिसकी शुरुआत खुद उन्होंने की थी और आगे बढ़ाया था।
यह गैरकानूनी मकसद था अमेरिकी संसद को 2020 के राष्ट्रपति चुनाव के नतीजों पर मुहर लगाने  से रोकना और इस तरह सत्ता के शांतिपूर्ण हस्तांतरण पर रोक लगाना।
"
फैसले के खिलाफ 4 जनवरी तक अपील का मौका
कोलोराडो सुप्रीम कोर्ट ने ट्रंप की टीम को फैसले के खिलाफ अपील का मौका देने के लिए अपने आदेश पर अमल 4 जनवरी तक के रोक दिया है।
इसके एक दिन बाद यानी 5 पांच जनवरी को कोलोराडो के प्राइमरी चुनाव में उम्मीवारों के नामों की पुष्टि होनी है।
कोलोराडो की सर्वोच्च अदालत का यह फैसला राज्य के बाहर लागू नहीं होगा।
ट्रंप के एक प्रवक्ता ने कहा है कि कोलोराडो सुप्रीम कोर्ट के फैसले के खिलाफ अपील की जाएगी।
अमेरिकी मीडिया में आई खबरों के मुताबिक ट्रंप के प्रवक्ता स्टीवन शेउंग ने एक कहा, ‘‘कोलोराडो सुप्रीम कोर्ट ने गलत फैसला दिया है।
हमें पूरी उम्मीद है कि अमेरिकी सुप्रीम कोर्ट जल्द ही हमारे हक में फैसला सुनाएगा और आखिरकार उनके खिलाफ दायर इस तरह मुकदमों पर रोक लगेगी।
’’ 

संसद पर हमले के दौरान मैंने कुछ गलत नहीं किया : ट्रंप
कोर्ट में दोषी पाए जाने के बावजूद डोनाल्ड ट्रंप अब भी यही कह रहे हैं कि 6 जनवरी 2021 को अमेरिकी संसद पर हुए हमले की घटना में उन्होंने कुछ भी गलत नहीं किया था।
उन्होंने 14वें संशोधन के तहत अपने खिलाफ दायर तमाम मुकदमों को कानूनी प्रक्रिया का गलत इस्तेमाल है।
अमेरिकी संविधान के 14वें संशोधन के तहत अमेरिका में कई जगह ट्रंप के खिलाफ मुकदमे दर्ज हुए हैं।
ट्रंप का दावा है कि ये सभी मुकदमे बेबुनियाद और गैर लोकतांत्रिक हैं।
इस बीच, राष्ट्रपति जो बाइडन के चुनाव प्रचार में शामिल सदस्यों ने कोलोराडो सुप्रीम कोर्ट के ताजा फैसले पर कोई टिप्पणी करने से इनकार कर दिया है।
विश्व स्वास्थ्य संगठन ने जानकारी दी है कि बांग्लादेश से विसरल लीशमैनियासिस का खतरा अब पूरी तरह खत्म हो चुका है।
इसके साथ ही आंत संबंधी इस बीमारी का सफलतापूर्वक उन्मूलन करने वाला बांग्लादेश दुनिया का पहला देश बन गया है।
गौरतलब है कि विसरल लीशमैनियासिस एक घातक संक्रामक रोग है, जिसका परजीवी बालू मक्खी (सैंडफ्लाई) के जरिए फैलता है।
यह उष्णकटिबंधीय बीमारी ने केवल बांग्लादेश बल्कि भारत सहित पूरे दक्षिण एशिया में बहुत आम है।
इस बीमारी को ब्लैक फीवर, काला बुखार, दमदम बुखार, काला ज्वर या कालाजार जैसे अलग-अलग नामों से भी जाना जाता है।
गौरतलब है कि इससे पहले मई 2023 में  लिम्फैटिक फाइलेरियासिस से भी मुक्त हो गया था।
इस तरह बांग्लादेश एक ही वर्ष में दो उपेक्षित उष्णकटिबंधीय रोगों का उन्मूलन करने वाला पहला देश भी बन गया है।
बता दें कि लिम्फैटिक फाइलेरियासिस जिसे लसीका फाइलेरिया या आमतौर पर एलिफेंटियासिस (हाथी पांव) के नाम से भी जाना जाता है, एक उपेक्षित उष्णकटिबंधीय बीमारी है।
यह संक्रमण तब होता है, जब मच्छरों के माध्यम से फाइलेरिया परजीवी मनुष्यों में फैल जाता है।
डब्ल्यूएचओ ने इस बारे में एक वक्तव्य जारी करते हुए कहा है कि बांग्लादेश से ब्लैक फीवर अब पूरी तरह खत्म हो चुका है।
इस तरह बांग्लादेश दुनिया में इस घातक बीमारी से मुक्त होने वाला पहला आधिकारिक मान्यता प्राप्त देश बन गया है।
बता दें कि बांग्लादेश में पिछले तीन वर्षों के दौरान उप-जिला स्तर पर कहीं भी लगातार 10,000 की आबादी पर इस बीमारी के एक से ज्यादा मामले सामने नहीं आए हैं।
यही वजह है कि डब्ल्यूएचओ ने इस बात की औपचारिक घोषणा कर दी है कि बांग्लादेश इस बीमारी से मुक्त हो चुका है।
यह उपलब्धि बांग्लादेश सरकार, विश्व स्वास्थ्य संगठन (डब्ल्यूएचओ), उष्णकटिबंधीय रोगों के अनुसंधान और प्रशिक्षण के लिए बनाए विशेष कार्यक्रम टीडीआर, यूके सरकार, गिलियड साइंसेज आईएनसी, बिल एंड मेलिंडा गेट्स फाउंडेशन, द इंटरनेशनल सेंटर फॉर डायरियल डिजीज रिसर्च और अन्य संगठनों के साझा प्रयासों का परिणाम है।
स्वास्थ्य संगठन के मुताबिक यह इस दिशा में किए जा रहे प्रयासों का ही नतीजा है कि पिछले एक दशक में दक्षिण-पूर्व एशिया में कालाजार के मामलों में 95 फीसदी की गिरावट आई है।
2022 में दक्षिण-पूर्व एशिया क्षेत्र को 2026 तक कालाजार मुक्त करने के लिए एक रणनीतिक रूपरेखा भी पेश की गई थी।
मालदीव से भी हुआ कुष्ठ रोग का सफाया

डब्ल्यूएचओ के महानिदेशक डॉक्टर टेड्रोस एडनॉम घेब्रेयसस ने इस बीमारी के उन्मूलन में हासिल महत्वपूर्ण प्रगति के लिए बांग्लादेश की प्रशंसा की है।
साथ ही उन्होंने इस तरह की बीमारियों से निपटने के लिए राष्ट्रीय नेतृत्व, प्रतिबद्धता और वैश्विक सहयोग की आवश्यकता पर बल दिया है।
बता दें कि कालाजार, लीशमैनियासिस का सबसे घातक रूप है।
जो संक्रमित मादा फ्लेबोटोमाइन सैंडफ्लाइज नामक कीट के काटने से फैलता है।
इसके काटने से लीशमैनिया प्रोटोजोआ परजीवी रोगी के शरीर में प्रवेश कर जाते हैं।
यह बीमारी मुख्य रूप से कमजोर ग्रामीण समुदायों को प्रभावित करती है जो पहले ही गरीबी, आवास, कुपोषण, और अन्य बीमारियों से जूझ रहे होते हैं।
इतना ही नहीं विशेषज्ञों के मुताबिक लीशमैनियासिस जलवायु के प्रति संवेदनशील है और तापमान, वर्षा और नमी में बदलाव इसके विकास चक्र (ब्रीडिंग साइकल) में मददगार साबित हो सकता है

इस बीमारी में लम्बे समय तक बुखार, वजन कम होना, एनीमिया, रूखी त्वचा, बाल झड़ना के साथ प्लीहा और यकृत में सूजन जैसे लक्षण सामने आते हैं।
यदि इस बीमारी का सही समय पर उपचार न किया जाए तो 95 फीसदी से अधिक मामलों में यह बीमारी घातक साबित हो सकती है।
डब्ल्यूएचओ के मुताबिक यह मलेरिया के बाद परजीवियों से होने वाली दूसरी सबसे घातक बीमारी है।
पिछले कुछ वर्षों के दौरान कालाजार के मामलों में कमी आई है।
2022 में, बांग्लादेश इस बीमारी के 47 मामले सामने आए थे।
वहीं दक्षिण-पूर्व एशिया में इसके 1,069 मामले दर्ज किए गए, जो इसमें ऐतिहासिक कमी की ओर इशारा करते हैं।
ऐसी ही अच्छी खबर मालदीव से भी सामने आई है।
मालदीव, कुष्ठ रोग के प्रसार में रोकथाम की पुष्टि करने वाला पहला देश बन गया है।
मालदीव में, लगातार पांच वर्षों से अधिक समय से किसी भी बच्चे में, कुष्ट रोग का कोई मामला नहीं पाए जाने के बाद यह मुकाम हासिल किया है।
बता दें कि मालदीव ने 2030 तक कुष्ठ रोग उन्मूलन के लक्ष्य को हासिल करने के लिए, 2019 में एक योजना की रूपरेखा जारी की थी।
साथ ही डब्ल्यूएचओ ने इस बात की भी पुष्टि की है कि उत्तरी कोरिया में स्थानीय तौर पर रूबेला वायरस का सफाया हो चुका है।
विश्व स्वास्थ्य संगठन (डब्ल्यूएचओ) ने वैश्विक तपेदिक या टीबी कार्यक्रम को स्क्रीनटीबी के अपडेट और इसे जारी करने की घोषणा की है।
डब्ल्यूएचओ ने बताया कि यह एक वेब-आधारित उपकरण है, जिसे टीबी के कारण खतरे की आशंका वाले समूहों की जांच में उन्हें प्राथमिकता देना है।
साथ ही इसे अलग-अलग देशों की सहायता करने के साथ-साथ उनके अनुरूप स्क्रीनिंग और रोकथाम करने में सहायता करने के लिए डिजाइन किया गया है।
टीबी के खिलाफ लड़ाई पर 2023 संयुक्त राष्ट्र उच्च स्तरीय बैठक में दुनिया भर के नेताओं द्वारा प्रतिबद्ध महत्वाकांक्षी लक्ष्यों तक पहुंचने के लिए जांच या स्क्रीनिंग देशों के लिए यह एक महत्वपूर्ण कार्रवाई है।
राजनीतिक घोषणा का लक्ष्य देशों को 2027 तक 4।
5 करोड़ लोगों की जांच कर टीबी का पता लगाने, उनका इलाज करने और इन लोगों को टीबी निवारक उपचार शुरू करने के लिए प्रतिबद्ध करना है।
इसके लिए स्क्रीनिंग और सक्रिय मामले की खोज जैसी गतिविधियों को तेजी से बढ़ाने की आवश्यकता पड़ेगी।
प्रेस विज्ञप्ति के हवाले से डब्ल्यूएचओ के वैश्विक टीबी कार्यक्रम के निदेशक डॉ टेरेजा कासेवा ने कहा कि, पोर्टेबल डिजिटल एक्स-रे के तौर-तरीकों और कंप्यूटर-एडेड डिटेक्शन (सीएडी) सॉफ़्टवेयर जैसी नवीन तकनीकों ने हाल के वर्षों में स्क्रीनिंग कार्यान्वयन की पहुंच और क्षमता का काफी विस्तार किया है।
उन्होंने कहा, हमें विश्वास है कि स्क्रीनटीबी दुनिया भर में टीबी को समाप्त करने के लिए आवश्यक महत्वाकांक्षी लक्ष्यों को हासिल करने में मदद करने और  देशों के लिए योजना बनाने और व्यवस्थित स्क्रीनिंग करने को आसान बना देगा।
विज्ञप्ति में कहा गया है कि, स्क्रीनटीबी डब्ल्यूएचओ की नवीनतम वैश्विक टीबी रिपोर्ट और अन्य अंतरराष्ट्रीय डेटाबेस के आंकड़ों के साथ-साथ प्रकाशित रिपोर्ट  के आंकड़ों का उपयोग करता है, ताकि टीबी के बोझ और खतरों, स्क्रीनिंग और नैदानिक ​​उपकरणों की सटीकता और महत्वपूर्ण जानकारी देशों से आधारित नवीनतम अनुमान प्रदान किए जा सकें।
यह उपकरण उपयोगकर्ताओं को खतरे वाले समूहों और स्क्रीनिंग टूल को इच्छानुसार अनुकूलित करने की सुविधा भी देता है।
स्क्रीनटीबी तब उपयोगकर्ता के लिए कई महत्वपूर्ण परिणामों का अनुमान उत्पन्न करता है, जो देश और खतरे वाले समूहों की जांच के लिए अनोखी है और चयनित उपकरण और एल्गोरिदम, जिसमें स्क्रीनिंग की उपज, टीबी निवारक उपचार के लिए पात्रता और लागत शामिल है।
उपकरण देखने योग्य समझ और परिणामों की तुलना की अनुमति देने के लिए कई आंकड़े भी उत्पन्न करता है।
विश्व स्वास्थ्य संगठन (डब्ल्यूएचओ) ने बताया कि, स्क्रीनटीबी सभी के लिए निःशुल्क उपलब्ध है।
स्क्रीनटीबी टूल के बारे में अधिक जानकारी के लिए उनसे संपर्क किया जा सकता है।
अपने देश में भी अब गंभीर बीमारियों से पीड़ित बुजुर्गों और कुछ अन्य लोगों को कोरोना वैक्सीन की बूस्टर डोज लगने लगी है।
ऐसा माना जा रहा है कि कोरोना पॉजिटिव होने पर इन बुजुर्गों की तबीयत ज्यादा खराब नहीं होगी और मौत का खतरा न्यूनतम होगा।
क्रिश्चियन मेडिकल कॉलेज वेल्लोर की प्रोफसर गगनदीप कांग कहती हैं कि अगर दो डोज और टीकाकरण से भी पूरी तरह से संक्रमण रुकता नहीं है तो ऐसे में प्रीकॉशनरी डोज के फायदे समझने की जरूरत है।
इसकी जरूरत भी पता चलती है, भले ही अब तक भारत में इस बात के साक्ष्य नहीं हैं कि वैक्सीन की क्षमता घट रही है।
इजरायल की दो स्टडीज दिसंबर 2021 में द न्यू इंग्लैंड जर्नल ऑफ मेडिसिन में प्रकाशित हुईं।
इसमें बताया गया कि फाइजर/बायोएनटेक (कोमिरनेटी) वैक्सीन की बूस्टर डोज ने संक्रमण को 10 गुना कम कर दिया और कोविड-19 से मौतें 90 प्रतिशत तक कम हुईं।
यूके हेल्थ सिक्योरिटी एजेंसी ने भी डेटा जारी कर बताया कि छह महीने के बाद दी गई बूस्टर डोज से अस्पताल में भर्ती होने की नौबत नहीं आती है।
पहले यह आंकड़ा 55 प्रतिशत था जो बढ़कर 88 प्रतिशत हो गया।
यहां एमआरएनए वैक्सीन और वायर-वेक्टर्ड एस्ट्राजेनेका वैक्सीन मिक्स करके बूस्टर लगाया गया।
ऐसे में सब जगह हर किसी को बूस्टर डोज देने का औचित्य तो नहीं दिखता है लेकिन कुछ प्रमुख मसले हैं जिसे भारत के संदर्भ में आगे विचार करने की जरूरत है।
इजरायल का उदाहरण है
पहला, इजरायल में टीका लगवा चुके लोगों में पहले से ही गंभीर मामले और मौतें कम हो रही थीं।
इसके बाद बूस्टर टीकाकरण ने प्रतिदिन 50 साल की उम्र से अधिक एक लाख लोगों में 2।
98 से घटाकर 0।
16 कर दिया।
इस तरह से देखें तो मौतें रोकने की संख्या बहुत ज्यादा नहीं है लेकिन असर तो जरूर हुआ।
इजरायल की आबादी 90 लाख से भी कम है और भारत की तुलना में उसके पास 50 साल से अधिक उम्र लोगों का प्रतिशत ज्यादा है।
भारत के लिए, पहली दो खुराक के चलते मृत्यु से संरक्षण की तुलना में बूस्टर डोज का महत्व समझने की जरूरत है।
कोरोना थर्ड वेव पर भविष्यवाणी! दिल्ली में रोज आ सकते हैं 60,000 केस, पीक का टाइम भी जान लीजिए

दूसरा, इजरायल में बड़ी तादाद में उसकी एडल्ट पॉपुलेशन का टीकाकरण हो चुका है और उसे डेल्टा वेरिएंट से निपटना है।
भारत में जून 2021 में टीकाकरण कार्यक्रम के वास्तव में व्यापक रूप से शुरू होने से पहले ही पहली और दूसरी लहर के दौरान कम से कम आधी आबादी संक्रमित हो चुकी थी।
ऐसे में ओमीक्रोन और दूसरे वेरिएंट आने पर भारतीय आबादी के लिए इसके क्या मायने हैं? हम जानते हैं कि संक्रमण होने से एक उच्च स्तर की सुरक्षा वेरिएंट के खिलाफ मिल जाती है और हाल के डेटा से पता चलता है कि ओमीक्रोन वेरिएंट से डेल्टा खत्म हो रहा है।
इसका क्या यह मतलब है कि बुजुर्ग और ज्यादा जोखिम वाले भारतीयों को भी बूस्टर की जरूरत कम है? यह निश्चित रूप से उन लोगों में संभव है जिनके भीतर इम्युनिटी है वह संक्रमण और टीकाकरण के कॉम्बिनेशन से हो सकती है।
लेकिन हम जानते हैं कि जिन लोगों में संक्रमण के लक्षण नहीं हैं उनमें एंटीबॉडी का रिस्पांस लक्षण दिखाई देने वाले लोगों की तुलना में कम होता है।
कोरोना के हल्के लक्षण वाले मरीजों का घर में इलाज संभव, Molnupiravir कोई 'जादुई दवा' नहीं: AIIMS डॉक्टर

बूस्टर पर बड़ा सवाल
अब सवाल यह है कि प्रीकॉशनरी डोज की घोषणा के बाद भारत को बूस्टर पर क्या करना चाहिए।
पहला, संक्रमण के खिलाफ वैक्सीन प्रोटेक्शन में गिरावट को लेकर डेटा भारत में उपलब्ध नहीं है, ऐसे में हमें ऐसा सिस्टम और संबंधित स्टडीज पर फोकस करना चाहिए जो टीका लगवा चुके और बूस्टर लगवाए लोगों में संक्रमण की मॉनिटरिंग करे।
दूसरा, हम गंभीर बीमारियों और मौत से बचाव का आंकड़ा भी देख सकते हैं।
आमतौर पर देखा जाता है कि अगर स्वस्थ और युवा आबादी ने टीका नहीं लगवाया हो तो भी गंभीर बीमारियों और मौत का खतरा कम रहता है, लेकिन यह भी साफ हो चुका है वैक्सीनेशन से वह जोखिम भी कम हो जाता है।
ऐसे में यह अनिश्चित है कि इस आबादी को बूस्टर लगने के बाद क्या लंबे समय तक सुरक्षा मिलेगी?
भारत में बूस्टर की चर्चा के बीच यह बात हो रही है कि किसे और कब दिया जाए, इस पर विचार करने की जरूरत है कि किस वैक्सीन को बूस्टर के तौर पर इस्तेमाल किया जाए।
अबतक की स्टडी से पता चलता है कि ओमीक्रोन वेरिएंट एक या दो खुराक ले चुके लोगों की एंटीबॉडी को चकमा देकर संक्रमित कर रहा है।
हां, टी-सेल की प्रतिक्रिया बताती है कि जिन लोगों ने दो डोज ले रखी है उनमें वेरिएंट को पहचानने की क्षमता काफी कम घटती है।
जब तीसरी डोज बूस्टर के तौर पर दी जाएगी तो ज्यादा वेरिएंट को पहचानने की क्षमता और मात्रा बढ़ेगी।
बूस्टर कौन सा अच्छा होगा?
पहली खुराक में दिए गए वैक्सीन के प्लेटऑर्म से अलग वैक्सीन का इस्तेमाल अच्छा परिणाम दे सकता है और दिखाई भी दे रहा है, जबतक कि सभी तीनों डोज mRNA वैक्सीन की न हो।
वैसे, mRNA बूस्टर के अच्छे परिणाम दिखे हैं और अस्थायी साइड इफेक्ट ही दिखता है।
भारत के संदर्भ में, उसी वैक्सीन को आगे भी बूस्टर के तौर पर जारी रखने का सुझाव दिया गया है।
AIG इंस्टिट्यूट की एक छोटी सी स्टडी बताती है कि बूस्टर के लिए मिक्सिंग डोज लाभकारी हो सकती है।
यूके की कोव-बूस्ट स्टडी बताती है कि थर्ड यानी बूस्टर डोज के तौर पर ऐस्ट्राजेनेका (कोविशील्ड) वैक्सीन एंटीबॉडीज में 3।
25 गुना वृद्धि करती है जबकि नोवावैक्स 8।
75 गुना बढ़ती है और फाइजर-बायोएनटेक 24।
48 गुना बढ़ाती है।
कोवोवैक्स और कोर्बीवैक्स वैक्सीनें जल्द ही भारत में उपलब्ध हो सकती हैं, इनका आकलन करने की जरूरत है खासतौर से उन लोगों के लिए जिन्हें कोविशील्ड या कोवैक्सीन लगी है।
भारत सरकार ने साफ कर दिया है कि बूस्टर डोज में वही वैक्सीन लगाई जाएगी जिसकी दो खुराक पहले दी जा चुकी है यानी कोवैक्सीन वालों को कोवैक्सीन और कोविशील्ड वालों को कोविशील्ड।
अपने देश में भी अब गंभीर बीमारियों से पीड़ित बुजुर्गों और कुछ अन्य लोगों को कोरोना वैक्सीन की बूस्टर डोज लगने लगी है।
ऐसा माना जा रहा है कि कोरोना पॉजिटिव होने पर इन बुजुर्गों की तबीयत ज्यादा खराब नहीं होगी और मौत का खतरा न्यूनतम होगा।
क्रिश्चियन मेडिकल कॉलेज वेल्लोर की प्रोफसर गगनदीप कांग कहती हैं कि अगर दो डोज और टीकाकरण से भी पूरी तरह से संक्रमण रुकता नहीं है तो ऐसे में प्रीकॉशनरी डोज के फायदे समझने की जरूरत है।
इसकी जरूरत भी पता चलती है, भले ही अब तक भारत में इस बात के साक्ष्य नहीं हैं कि वैक्सीन की क्षमता घट रही है।
इजरायल की दो स्टडीज दिसंबर 2021 में द न्यू इंग्लैंड जर्नल ऑफ मेडिसिन में प्रकाशित हुईं।
इसमें बताया गया कि फाइजर/बायोएनटेक (कोमिरनेटी) वैक्सीन की बूस्टर डोज ने संक्रमण को 10 गुना कम कर दिया और कोविड-19 से मौतें 90 प्रतिशत तक कम हुईं।
यूके हेल्थ सिक्योरिटी एजेंसी ने भी डेटा जारी कर बताया कि छह महीने के बाद दी गई बूस्टर डोज से अस्पताल में भर्ती होने की नौबत नहीं आती है।
पहले यह आंकड़ा 55 प्रतिशत था जो बढ़कर 88 प्रतिशत हो गया।
यहां एमआरएनए वैक्सीन और वायर-वेक्टर्ड एस्ट्राजेनेका वैक्सीन मिक्स करके बूस्टर लगाया गया।
ऐसे में सब जगह हर किसी को बूस्टर डोज देने का औचित्य तो नहीं दिखता है लेकिन कुछ प्रमुख मसले हैं जिसे भारत के संदर्भ में आगे विचार करने की जरूरत है।
इजरायल का उदाहरण है
पहला, इजरायल में टीका लगवा चुके लोगों में पहले से ही गंभीर मामले और मौतें कम हो रही थीं।
इसके बाद बूस्टर टीकाकरण ने प्रतिदिन 50 साल की उम्र से अधिक एक लाख लोगों में 2।
98 से घटाकर 0।
16 कर दिया।
इस तरह से देखें तो मौतें रोकने की संख्या बहुत ज्यादा नहीं है लेकिन असर तो जरूर हुआ।
इजरायल की आबादी 90 लाख से भी कम है और भारत की तुलना में उसके पास 50 साल से अधिक उम्र लोगों का प्रतिशत ज्यादा है।
भारत के लिए, पहली दो खुराक के चलते मृत्यु से संरक्षण की तुलना में बूस्टर डोज का महत्व समझने की जरूरत है।
कोरोना थर्ड वेव पर भविष्यवाणी! दिल्ली में रोज आ सकते हैं 60,000 केस, पीक का टाइम भी जान लीजिए

दूसरा, इजरायल में बड़ी तादाद में उसकी एडल्ट पॉपुलेशन का टीकाकरण हो चुका है और उसे डेल्टा वेरिएंट से निपटना है।
भारत में जून 2021 में टीकाकरण कार्यक्रम के वास्तव में व्यापक रूप से शुरू होने से पहले ही पहली और दूसरी लहर के दौरान कम से कम आधी आबादी संक्रमित हो चुकी थी।
ऐसे में ओमीक्रोन और दूसरे वेरिएंट आने पर भारतीय आबादी के लिए इसके क्या मायने हैं? हम जानते हैं कि संक्रमण होने से एक उच्च स्तर की सुरक्षा वेरिएंट के खिलाफ मिल जाती है और हाल के डेटा से पता चलता है कि ओमीक्रोन वेरिएंट से डेल्टा खत्म हो रहा है।
इसका क्या यह मतलब है कि बुजुर्ग और ज्यादा जोखिम वाले भारतीयों को भी बूस्टर की जरूरत कम है? यह निश्चित रूप से उन लोगों में संभव है जिनके भीतर इम्युनिटी है वह संक्रमण और टीकाकरण के कॉम्बिनेशन से हो सकती है।
लेकिन हम जानते हैं कि जिन लोगों में संक्रमण के लक्षण नहीं हैं उनमें एंटीबॉडी का रिस्पांस लक्षण दिखाई देने वाले लोगों की तुलना में कम होता है।
कोरोना के हल्के लक्षण वाले मरीजों का घर में इलाज संभव, Molnupiravir कोई 'जादुई दवा' नहीं: AIIMS डॉक्टर
बूस्टर पर बड़ा सवाल
अब सवाल यह है कि प्रीकॉशनरी डोज की घोषणा के बाद भारत को बूस्टर पर क्या करना चाहिए।
पहला, संक्रमण के खिलाफ वैक्सीन प्रोटेक्शन में गिरावट को लेकर डेटा भारत में उपलब्ध नहीं है, ऐसे में हमें ऐसा सिस्टम और संबंधित स्टडीज पर फोकस करना चाहिए जो टीका लगवा चुके और बूस्टर लगवाए लोगों में संक्रमण की मॉनिटरिंग करे।
दूसरा, हम गंभीर बीमारियों और मौत से बचाव का आंकड़ा भी देख सकते हैं।
आमतौर पर देखा जाता है कि अगर स्वस्थ और युवा आबादी ने टीका नहीं लगवाया हो तो भी गंभीर बीमारियों और मौत का खतरा कम रहता है, लेकिन यह भी साफ हो चुका है वैक्सीनेशन से वह जोखिम भी कम हो जाता है।
ऐसे में यह अनिश्चित है कि इस आबादी को बूस्टर लगने के बाद क्या लंबे समय तक सुरक्षा मिलेगी?
ओमीक्रोन की लहर!
भारत में बूस्टर की चर्चा के बीच यह बात हो रही है कि किसे और कब दिया जाए, इस पर विचार करने की जरूरत है कि किस वैक्सीन को बूस्टर के तौर पर इस्तेमाल किया जाए।
अबतक की स्टडी से पता चलता है कि ओमीक्रोन वेरिएंट एक या दो खुराक ले चुके लोगों की एंटीबॉडी को चकमा देकर संक्रमित कर रहा है।
हां, टी-सेल की प्रतिक्रिया बताती है कि जिन लोगों ने दो डोज ले रखी है उनमें वेरिएंट को पहचानने की क्षमता काफी कम घटती है।
जब तीसरी डोज बूस्टर के तौर पर दी जाएगी तो ज्यादा वेरिएंट को पहचानने की क्षमता और मात्रा बढ़ेगी।
बूस्टर कौन सा अच्छा होगा?
पहली खुराक में दिए गए वैक्सीन के प्लेटऑर्म से अलग वैक्सीन का इस्तेमाल अच्छा परिणाम दे सकता है और दिखाई भी दे रहा है, जबतक कि सभी तीनों डोज mRNA वैक्सीन की न हो।
वैसे, mRNA बूस्टर के अच्छे परिणाम दिखे हैं और अस्थायी साइड इफेक्ट ही दिखता है।
भारत के संदर्भ में, उसी वैक्सीन को आगे भी बूस्टर के तौर पर जारी रखने का सुझाव दिया गया है।
AIG इंस्टिट्यूट की एक छोटी सी स्टडी बताती है कि बूस्टर के लिए मिक्सिंग डोज लाभकारी हो सकती है।
यूके की कोव-बूस्ट स्टडी बताती है कि थर्ड यानी बूस्टर डोज के तौर पर ऐस्ट्राजेनेका (कोविशील्ड) वैक्सीन एंटीबॉडीज में 3।
25 गुना वृद्धि करती है जबकि नोवावैक्स 8।
75 गुना बढ़ती है और फाइजर-बायोएनटेक 24।
48 गुना बढ़ाती है।
कोवोवैक्स और कोर्बीवैक्स वैक्सीनें जल्द ही भारत में उपलब्ध हो सकती हैं, इनका आकलन करने की जरूरत है खासतौर से उन लोगों के लिए जिन्हें कोविशील्ड या कोवैक्सीन लगी है।
भारत सरकार ने साफ कर दिया है कि बूस्टर डोज में वही वैक्सीन लगाई जाएगी जिसकी दो खुराक पहले दी जा चुकी है यानी कोवैक्सीन वालों को कोवैक्सीन और कोविशील्ड वालों को कोविशील्ड।
आज देश भर में गणतंत्र दिवस धूमधाम से मनाया जा रहा है।
यह भारत के पूर्ण रूप से आजादी का प्रतीक है।
लेकिन क्‍या आजादी का मतलब सिर्फ बोलने, रहने या कहीं भी बस जाने या घूमने फिरने की आजादी से है।
ऐसा नहीं है, आजादी आ​र्थिक रूप से भी होना चाहिए।
आर्थिक आजादी का मतलब है कि आपको जिंदगी भर रुपये पैसे की टेंशन करने से मुक्ति मिल जाएगी।
लेकिन इसके लिए आपको समय रहते कुछ छोटे छोटे कदम अभी से उठाने होंने।
हमने यहां ऐसी कुछ जरूरी टिप्‍स बताई है, जिससे फाइनेंशियल फ्रीडम हासिल की जा सकती है।
फाइनेंशियल गोल तय करें 
निवेश करना ही जरूरी नहीं होता है।
बल्कि अहम यह है कि निवेश कहां करना, कितना करना और कितने समय के लिए करना है।
इसका सीधा मतलब यह है कि प्रत्येक निवेशक को अपना वित्तीय लक्ष्य यानी फाइनेंशियल गोल जरूर निर्धारित करना चाहिए।
यानी, वह मकान, कार, बच्चे की पढ़ाई, बच्चों की शादी आदि किन जरूरतों के लिए बचत और निवेश कर रहा है।
जब आप वित्तीय लक्ष्य तय कर लेते हैं तो निवेश के बारे में फैसला करना आसान रहता है।
मसलन, आपको निवेश का कौन-सा विकल्प चुनना है, निवेश की रकम कितनी रखनी है और उसे कितने समय तक के लिए करना है, यह फैसला आसानी से कर सकते हैं।
शुरू करें SIP
म्युचुअल फंड में निवेश के लिए सिस्टेमेटिक इन्वेस्टमेंट प्लान (SIP) एक बेहतर विकल्‍प है, जिसके जरिए छोटे छोटे निवेश से आप एक बड़ा फंड तैयार कर सकते हैं।
SIP के जरिए म्‍यूचुअल फंड योजनाओं में हर महीने एक तय रकम निवेश किया जाता है।
आप जब तक चाहें तब तक SIP जारी रख सकते हैं।
इसमें सुविधा है कि अब समय समय पर निवेश की रकम बढ़ा सकते हैं।
अच्‍छी बात यह है कि कई स्‍कीम महज 500 रुपये से SIP शुरू करने की सुविधा देती हैं।
5 से 10 साल का रिटर्न देखें तो ऐसी कई स्‍कीम हैं, जिनमें 15 से 18 फीसदी सालाना की दर से रिटर्न मिल रहा है।
लेकिन ध्यान रहे कि म्युचुअल फंड में निवेश से पहले इसके बारे में पूरी तरह जान लें।
चाहें तो किसी फाइनेंशियल एडवायजर की सलाह ले सकते हैं।
पोस्‍ट ऑफिस की स्‍मॉल सेविंग्‍स स्‍कीम
सुरक्षित व अच्छे रिटर्न के लिए पोस्‍ट ऑफिस की बचत योजनाएं पॉपुलर विकल्‍प हैं।
इसमें सरकार की सॉवरेन गारंटी होती है, यानी आपको तय ब्‍याज के हिसाब से गारंटेड रिटर्न मिलता है।
पोस्‍ट ऑफिस की अलग अलग योजनाओं में टाइम डिपॉजिट, मंथली इनकम स्‍कीम, नेशन सेविंग्‍स स्‍कीम, किसान विकास पत्र, सुकन्‍या समृद्धि योजना, रिरिंग डिपॉजिट, सीनियर सिटीजंस सेविंग्‍स स्‍कीम और PPF शामिल हैं।
इन पर 8।
2 फीसदी तक सालाना ब्‍याज मिल रहा है।
बैंक की जमा योजनाएं
बैंकों की बचत योजनाओं में पैसा डालना पैसे जमा करने का सबसे सरल तरीका माना जाता है।
हर बैंक में सेविंग्स अकाउंट, एफडी, आरडी, पीपीएफ जैसे बचत विकल्प मौजूद हैं।
अगर आप महिला हैं तो कुछ बैंक महिलाओं के लिए कुछ अतिरिक्त सुविधाओं के साथ अलग सेविंग्स अकाउंट की पेशकश करते हैं।
मेडिकल और लाइफ इंश्योरेंस
मौजूदा दौर में हेल्थ इंश्योरेंस और लाइफ इंश्योरेंस एक अहम जरूरत बनकर उभर रहे हैं।
हेल्थ इंश्योरेंस बीमारी में होने वाले मोटे खर्च को संभालकर आप पर आर्थिक बोझ पड़ने से बचाता है।
इसकी मदद से बिना पैसे की चिंता करे अच्छा इलाज करा सकते हैं।
कोरोना काल में तो इसकी अहमियत और बढ़ गई है।
वहीं जीवन बीमा व्यक्ति के दुनिया से जाने के बाद उस पर निर्भर लोगों को कुछ हद तक वित्तीय तौर पर राहत देता है।
कुछ लाइफ इंश्योरेंस पॉलिसी लाइफ कवर के साथ-साथ सेविंग्स व निवेश के जरिए रिटर्न पाने का भी विकल्प देती हैं।
यानी यह बीमा कराने वाले के खुद के भी काम आता है।
हालांकि ध्यान रहे कि वित्तीय हालत और जरूरत के हिसाब से सही लाइफ इंश्योरेंस और हेल्थ इंश्योरेंस पॉलिसी का चुनाव किया जाना चाहिए, तभी यह फायदेमंद साबित होती है
देश के बजट में सब्सिडी की बड़ी भूमिका हमेशा से रहती आई है।
मोदी सरकार के कार्यकाल में भी बजट में सब्सिडी का हिस्सा अच्छा-खासा रहा है।
लेकिन पिछले 10 साल के आंकड़े बताते हैं कि इस दौरान केंद्र सरकार की सब्सिडी के स्ट्रक्चर में काफी बदलाव हुआ है।
इसका मतलब ये कि कई ऐसे आइटम हैं, जिन पर पहले सरकारी सब्सिडी का काफी बड़ा हिस्सा खर्च होता था, लेकिन अब उनमें जबरदस्त गिरावट आई है।
वहीं, कुछ ऐसे भी आइटम हैं, जिनका कुल सब्सिडी में हिस्सा काफी बढ़ गया है।
केंद्रीय बजट में सब्सिडी का हिस्सा : 10 साल के आंकड़े 
केंद्र सरकार के बजट (Union Budget 2024) से जुड़े आंकड़ों पर नजर डालने से पता चलता है कि मोदी सरकार के कार्यकाल में फूड और फर्टिलाइजर सब्सिडी पर सरकार का कुल खर्च तेजी से बढ़ा है।
फिर भी सरकार के कुल एक्सपेंडीचर यानी खर्च में सब्सिडी की हिस्सेदारी कम हुई है।
इसकी सबसे बड़ी वजह सब्सिडी की संरचना में आया बदलाव है।
संकटों के बावजूद काबू में है सब्सिडी बिल
यूपीए सरकार के कार्यकाल के आखिरी वर्ष यानी वित्त वर्ष 2013-14 के दौरान केंद्र सरकार के कुल खर्च में सब्सिडी का हिस्सा 16।
3 प्रतिशत था।
जो वित्त वर्ष 2014-15 यानी मोदी सरकार के पहले कार्यकाल के पहले साल के अंत में घटकर 15।
3 % पर आ गया।
इसके बाद भी इसमें लगातार कमी आती रही और पहले कार्यकाल के अंतिम साल यानी वित्त वर्ष 2018-19 तक यह घटकर 9।
6 % रह गया।
इसके बाद कोविड महामारी के कारण 2020-21 में यह तेजी से बढ़कर 22 % पर जा पहुंचा।
लेकिन इसके बाद सरकार ने इस पर तेजी से काबू पाया और वित्त वर्ष 2023-24 में इसके 9 % के करीब रहने का अनुमान लगाया गया।
हालांकि संसद के पिछले सत्र में सरकार ने फूड, एलपीजी और फर्टिलाइजर सब्सिडी के मद में  28,630।
80 करोड़ रुपये के अतिरिक्त खर्च का प्रस्ताव पारित कराया है।
फिर भी उम्मीद है कि इस खर्च को जोड़ने के बावजूद सरकार के कुल खर्च में सब्सिडी की हिस्सेदारी 9।
5 % से ज्यादा नहीं रहेगी।
पेट्रोलियम सब्सिडी में भारी कटौती 
दरअसल, मोदी राज के दौरान केंद्र सरकार के कुल सब्सिडी बिल में जहां फूड और फर्टिलाइजर सब्सिडी का हिस्सा बढ़ा है, वहीं पेट्रोलियम सब्सिडी बिलकुल नहीं के बराबर रह गई है।
वित्त वर्ष 2013-14 में सरकार के कुल सब्सिडी बिल में फर्टिलाइजर का हिस्सा 26।
4 %, फूड का 36।
1 % और पेट्रोलियम का 33।
5 % था।
वहीं वित्त वर्ष 2022-23 के दौरान कुल सब्सिडी बिल में फूड का हिस्सा 47।
7 % और फर्टिलाइजर का 44 % हो गया, जबकि पेट्रोलियम सब्सिडी की हिस्सेदारी घटकर सिर्फ 1।
2% रह गयी।
यही वजह है कि फूड सब्सिडी तेजी से बढ़ने के बावजूद सरकार के कुल खर्च में सब्सिडी की हिस्सेदारी काफी हद तक काबू में है।
पेट्रोल-डीजल के दामों को बाजार से लिंक करना इस बदलाव की बड़ी वजह रही है।
क्यों बढ़ी फूड सब्सिडी 
मोदी सरकार के कार्यकाल के दौरान फूड सब्सिडी (Food Subsidy) बिल तेजी से बढ़ने की 2 प्रमुख वजहें हैं: 1।
2013 में पारित नेशनल फूड सिक्योरिटी एक्ट (NFSA) के कारण फूड सब्सिडी में इजाफा।
और 2।
कोविड -19 के कारण मुफ्त अनाज बांटने पर हुआ बेतहाशा खर्च।
सबसे पहले नजर डालते हैं फूड सब्सिडी में बढ़ोतरी की पहली वजह पर।
वित्त वर्ष 2013-14 से 2022-23 के दरमियान केंद्र सरकार का फूड सब्सिडी बिल 92,000 करोड़ रुपये से बढ़कर 2।
7 लाख करोड़ रुपये हुआ।
यानी इस दौरान फूड सब्सिडी की सालाना ग्रोथ रेट (CAGR) 11।
5% रही।
लेकिन NFSA के लागू होने के बाद वित्त वर्ष 2013-14 से 20115-16 के दौरान फूड सब्सिडी में बढ़ोतरी की रफ्तार सालाना 18% पर जा पहुंची।
कोविड 19 के कारण बेकाबू हुआ फूड सब्सिडी बिल 
अब बात करते हैं फूड सब्सिडी बढ़ने के दूसरे कारण की।
वित्त वर्ष 2016-17 और 2018-19 के दौरान मोदी सरकार ने फूड सब्सिडी पर कुछ हद तक काबू पाने की कोशिश की, जिसके कारण इस दौरान इसकी सालाना ग्रोथ 10% रही।
लेकिन कोविड महामारी के दौरान सरकार को पीएम गरीब कल्याण अन्न योजना (PMGKAY) का एलान करना पड़ा।
इसका असर ये हुआ कि जो सब्सिडी बिल वित्त वर्ष 2018-19 में 1 लाख करोड़ था, वो वित्त वर्ष 2019-20 में 1।
1 लाख करोड़ और 2020-21 में बढ़कर 5।
4 लाख करोड़ रुपये पर जा पहुंचा।
इसकी एक वजह ये है कि कैलेंडर वर्ष 2022 के अंत तक लाभार्थियों को सरकार की तरफ से PMGKAY के तहत मुफ्त अनाज के साथ ही साथ NFSA के तहत सस्ता अनाज भी मिल रहा था।
यानी दोहरा फायदा हो रहा था।
दो योजनाओं के विलय से संभला फूड सब्सिडी बिल
सरकार ने जनवरी 2023 से PMGKAY और NFSA को एक में मिला दिया, जिससे वित्त वर्ष 2021-22 में फूड सब्सिडी बिल घटकर 2।
9 लाख करोड़ रुपये हो गया।
2022-23 में यह घटकर 2।
7 लाख करोड़ रुपये रह गया।
इसके बाद वित्त वर्ष 2023-24 के दौरान मोदी सरकार ने इसे घटाकर 2 लाख करोड़ रुपये पर लाने का लक्ष्य रखा था।
लेकिन चुनावी साल में पीएम मोदी ने PMGKAY को और 5 साल के लिए बढ़ाने का एलान कर दिया।
संसद के पिछले सत्र में इसके लिए अतिरिक्त बजट स्वीकृत भी हो गया है।
जिसके चलते मार्च 2024 में खत्म होने वाले वित्त वर्ष में फूड सब्सिडी का असली आंकड़ा पिछले बजट के अनुमान से अधिक होने के पूरे आसार हैं।
लेकिन सब्सिडी के असली आंकड़े तो 1 फरवरी 2024 को ही पता चलेंगे, जब वित्त मंत्री निर्मला सीतारमण (Nirmala Sitharaman) अंतरिम बजट पेश करेंगी।
फ्रांस के राष्ट्रपति इमैनुएल मैक्रों के राष्ट्रपति द्रौपदी मुर्मू ने आज स्टेट डिनर होस्ट किया है।
इस दौरान उन्होंने कहा- ये कई मायनों में एक ऐतिहासिक और यादगार क्षण है।
शायद ही ऐसा कभी हुआ होगा कि दो देशों के नेता लगातार एक-दूसरे के देशों के राष्ट्र समारोह में मुख्य अतिथि रहे।
आज ही के दिन भारत ने स्वतंत्रता प्राप्त करने के दो साल बाद विश्व का सबसे बड़ा हस्तलिखित संविधान लागू किया था।
राष्ट्रपति मुर्मू ने कहा- खानपान के मामले में भारत और फ्रांस अपनी-अपनी विशेषताओं से एक-दूसरे को प्रभावित करते हैं।
जिस तरह फ्रांस में प्राचीन भारतीय भाषा और वैदिक अध्ययन के विद्वान हैं, उसी तरह भारतीय छात्रों में फ्रांसीसी भाषा बहुत लोकप्रिय है।
सिनेमा की तरफ देखें तो वहां भी भारत और फ्रांस जुड़े हुए हैं।
दरअसल, मैक्रों 2 दिन के राजकीय दौरे पर भारत आए हुए हैं।
वे गणतंत्र दिवस परेड में बतौर चीफ गेस्ट शामिल हुए।
इसके बाद राष्ट्रपति भवन पहुंचे।
स्टेट डिनर के दौरान मुर्मू-मैक्रों के साथ प्रधानमंत्री नरेंद्र मोदी, उप-राष्ट्रपति जगदीप धनखड़ भी मौजूद रहे।
इसी के साथ फ्रांसीसी राष्ट्रपति इस साल भारत में स्टेट विजिट पर आने वाले पहले विदेशी मेहमान बन गए हैं।
फुटेज में फ्रांस के राष्ट्रपति मैक्रों राष्ट्रपति भवन में भारत के मुख्य न्यायाधीश डीवाई चंद्रचूड़ से भी मुलाकात की।
फुटेज में फ्रांस के राष्ट्रपति मैक्रों राष्ट्रपति भवन में भारत के मुख्य न्यायाधीश डीवाई चंद्रचूड़ से भी मुलाकात की।
मुर्मू ने कहा- भारत-फ्रांस दो महान गणतंत्र
राष्ट्रपति मुर्मू ने कहा- आज हम दुनिया के सामने एक साथ खड़े हैं।
दो महान गणतंत्र, जिनका मानव प्रगति में खास योगदान है।
जो विचारों में स्वतंत्र, नीतियों में जिम्मेदार और दुनिया की जरूरतों के प्रति संवेदनशील हैं।
मुझे पूरा विश्वास है कि हमारी मित्रता की सहजता और हमारी साझेदारी की ताकत हमारे भविष्य की यात्रा को उज्जवल करेगी।
फुटेज राष्ट्रपति भवन का है।
इसमें फ्रांसीसी राष्ट्रपति मैक्रों, राष्ट्रपति मुर्मू और प्रधानमंत्री नरेंद्र मोदी दिख रहे हैं।
फुटेज राष्ट्रपति भवन का है।
इसमें फ्रांसीसी राष्ट्रपति मैक्रों, राष्ट्रपति मुर्मू और प्रधानमंत्री नरेंद्र मोदी दिख रहे हैं।
फुटेज प्रधानमंत्री नरेंद्र मोदी और उप-राष्ट्रपति जगदीप धनखड़ के राष्ट्रपति भवन पहुंचने का है।
फुटेज प्रधानमंत्री नरेंद्र मोदी और उप-राष्ट्रपति जगदीप धनखड़ के राष्ट्रपति भवन पहुंचने का है।
मोदी-मैक्रों ने जयपुर में रोड शो किया था
इससे पहले गुरुवार को मैक्रों ने PM मोदी के साथ जयपुर में रोड शो किया था।
दोनों नेताओं ने हवा महल के सामने चाय भी पी थी।
साथ ही कई अहम मुद्दों पर चर्चा भी हुई थी।
इस दौरान दोनों नेताओं ने भारत-फ्रांस के बीच डिफेंस इडस्ट्रियल सेक्टर में साझेदारी बढ़ाने पर सहमति बनाई थी।
साथ ही इसके लिए रोडमैप भी तैयार किया गया।
वहीं, टाटा ग्रुप और फ्रांस की एयरक्राफ्ट मैन्युफैक्चरिंग कंपनी एयरबस के बीच भी समझौता हुआ।
इसके तहत दोनों कंपनी साथ मिलकर भारत में H125 सिंगल इंजन हेलीकॉप्टर बनाएंगी।
ये हेलीकाप्टर कमर्शियल यूज के लिए बनाए जाएंगे।
टाटा ग्रुप की टाटा एडवांस सिस्टम्स लिमिटेड कंपनी (TASL) इन हेलीकॉप्टरों के लिए असेम्बली लाइन मैनेज करेगी।
फुटेज में PM मोदी और फ्रांस के राष्ट्रपति इमैनुएल मैक्रों जयपुर में चाय पीते नजर आ रहे हैं।
फुटेज में PM मोदी और फ्रांस के राष्ट्रपति इमैनुएल मैक्रों जयपुर में चाय पीते नजर आ रहे हैं।
सैटेलाइट लॉन्च के लिए NSIL और एरियनस्पेस में करार
यहां पहले से ही टाटा और एयरबस मिलकर 40 C295 ट्रांसपोर्ट एयरक्राफ्ट बना रहीं हैं।
इन सिंगल इंजन H130 हेलीकॉप्टरों का इस्तेमाल मेडिकल एयरलिफ्ट, सर्विलांस मिशन, वीआईपी ड्यूटीस और साइटसीइंग सर्विसेज के लिए किया जाएगा।
विदेश सचिव विनय क्वात्रा ने कहा कि दोनों नेताओं में इस बात पर सहमति बनी कि साल 2026 को भारत-फ्रांस इनोवेशन ईयर के तौर पर मनाया जाएगा।
इसके अलावा डिफेंस स्पेस में भी पार्टनरशिप को लेकर करार हुआ।
विदेश सचिव ने बताया कि तीसरा MoU सैटेलाइट लॉन्च में साझेदारी के लिए न्यू स्पेस इंडिया लिमिटेड (NSIL) और फ्रांस के एरियनस्पेस के बीच साइन हुआ।
राष्ट्रध्यक्षों के डिनर की पूरी तैयारी कैसे होती है?
किसी देश के राष्ट्रपति या प्रधानमंत्री जब विदेशी मेहमानों के लिए डिनर पार्टी या भोज का आयोजन करते हैं तो वह बहुत ज्यादा औपचारिक होता है।
अगर भारत के राष्ट्रपति या प्रधानमंत्री होस्ट हैं तो आयोजन का स्थान उनकी तरफ से पहले ही तय हो जाता है।
उदाहरण के लिए राष्ट्रपति इस भोज को राष्ट्रपति भवन या देश के किसी दूसरी जगह पर आयोजित कर सकते हैं।
वेन्यू तय होने के बाद अशोक की लाट से बने इनविटेशन कार्ड विदेशी मेहमानों को भेजे जाते हैं।
मेहमान इस कार्ड को एक्सेप्ट करने के बाद जवाब भेजते हैं कि वह इस कार्यक्रम में शामिल होंगे।
हालांकि, काफी हद तक ये सब कुछ दोनों देशों के अधिकारी पहले ही तय कर लेते हैं।
विदेशी मेहमानों को क्या खिलाना है, इस पर आखिरी फैसला आयोजन के होस्ट, यानी राष्ट्रपति या प्रधानमंत्री ही लेते हैं।
विदेशी मेहमान का मेनू तैयार करने से पहले प्रोटोकॉल ऑफिसर मेहमानों के दफ्तर से पता करते हैं कि उनकी डाइटरी हैबिट्स क्या हैं, उनके कोई मेडिकल इश्यूज तो नहीं है या उनको सबसे ज्यादा क्या खाना पसंद है।
इसके बाद अतिथि देवो भव: के विचार से ऐसा मेनू तैयार किया जाता है, जिसे मेहमान दिल से पसंद करें और खाने के बाद उन्हें खुशी हो।
तस्वीर सितंबर 2023 की है, जब राष्ट्रपति मुर्मू ने सऊदी क्राउन प्रिंस के सम्मान में स्टेट बैंक्वेट होस्ट किया था।
तस्वीर सितंबर 2023 की है, जब राष्ट्रपति मुर्मू ने सऊदी क्राउन प्रिंस के सम्मान में स्टेट बैंक्वेट होस्ट किया था।
विदेशी मेहमानों के डाइनिंग रूम में बैठने की अरेंजमेंट और सजावट के क्या नियम होते हैं?
इस तरह की डिनर पार्टी में दो देश के नेताओं के हाथ मिलाने से लेकर उनके उठने-बैठने और खाने के नियम, मेन्यू और जगहें पहले से तय होती हैं।
इस दौरान भारत सरकार के चीफ प्रोटोकॉल ऑफिसर को इन चीजों का बारीकी से ध्यान रखना होता है।
टेबल से लेकर डाइनिंग कमरे तक की सजावट को बारीकी से देखा जाता है।
डिनर में कितने लोगों को आमंत्रित किया गया है, इस आधार पर डाइनिंग टेबल पर सीटिंग अरेंजमेंट होता है।
टेबल के बीच के हिस्से में राष्ट्रपति बैठते हैं।
दूसरी तरफ उनके ठीक सामने विदेशी मेहमान या उस दिन के मुख्य अतिथि बैठते हैं।
राष्ट्रपति के दाहिने तरफ प्रधानमंत्री या उस कार्यक्रम में मौजूद सबसे सीनियर अधिकारी बैठते हैं।
वहीं, बाईं ओर नंबर टू सीनियर मिनिस्टर या अधिकारी बैठते हैं।
इसके बाद दोनों तरफ पद और वरिष्ठता के आधार पर बाकी गेस्ट बैठते हैं।
डिनर डिप्लोमेसी के जरिए सामाजिक संबंधों को बेहतर करने के साथ एक-दूसरे को समझने का भी मौका मिलता है।
इससे हम पारस्परिक संबंधों को निश्चित रूप से सुधार सकते हैं।
देश आज अपना 75वां गणतंत्र दिवस मना रहा है।
सबसे पहले प्रधानमंत्री नरेंद्र मोदी वॉर मेमोरियल पहुंचे और शहीदों को श्रद्धांजलि दी।
यहां मोदी ने 2 मिनट का मौन रखा।
इसके बाद वे गणतंत्र दिवस की परेड में शामिल होने के लिए कर्तव्य पथ पहुंचे।
संयुक्त राष्ट्र संघ यानी UN में बार-बार कश्मीर का मुद्दा उठाने वाला पाकिस्तान अब राम मंदिर को भी वैश्विक मसला बनाने की कोशिश कर रहा है।
UN में पाकिस्तान के राजदूत मुनीर अकरम ने न्यूयॉर्क में संयुक्त राष्ट्र संघ के हेडक्वार्टर में हुई ऑर्गेनाइजेशन ऑफ इस्लामिक कॉपरेशन यानी OIC की मीटिंग में बाबरी मस्जिद की जगह राम मंदिर के बनाए जाने की आलोचना की।
इसके अलावा मुनीर ने UN की एक संस्था अलायंस ऑफ सिविलाइजेशन के अधिकारी को खत लिखा।
इसमें कहा गया है कि भारत में मंदिर बनाने के ट्रेंड से न सिर्फ भारतीय मुस्लिम बल्कि पूरे इलाके की शांति को भी खतरा है।
तस्वीर UN में पाकिस्तान के राजदूत मुनीर अकरम की है।
(फाइल फोटो)
तस्वीर UN में पाकिस्तान के राजदूत मुनीर अकरम की है।
(फाइल फोटो)
UN से की दखल की मांग
पाकिस्तान के राजदूत ने UN से दखल की मांग करते हुए लिखा है कि- भारत में इस्लामिक विरासत और अल्पसंख्यकों के धार्मिक और सांस्कृतिक अधिकारों को बचाने की जरूरत है।
भारत में बाबरी मस्जिद के बाद कई और को भी खतरा है।
वाराणसी में ज्ञानवापी मस्जिद, मथुरा में शाही ईदगाह को भी ढहा देने की धमकियां मिल रही हैं।
पाकिस्तान के अखबार डॉन के मुताबिक इस्लामिक संगठन की अगली बैठक में राममंदिर के मुद्दे को डिस्कस किया जाएगा।
पाकिस्तान बोला- राम मंदिर भारतीय लोकतंत्र पर कलंक
पाकिस्तान ने राम मंदिर प्राण प्रतिष्ठा की निंदा की थी।
पाकिस्तानी विदेश मंत्रालय ने एक बयान जारी कर कहा था- हम अयोध्या में राम मंदिर के उद्घाटन की निंदा करते हैं।
यह मंदिर बाबरी मस्जिद को तोड़कर बनाया गया है।
पूरी खबर यहां पढ़ें।
तस्वीर बाबरी ढांचे की है।
6 दिसंबर 1992 को अयोध्या में लाखों कारसेवकों ने इसे तोड़ दिया था।
यहां 1949 से ही ताला लगा था।
तस्वीर बाबरी ढांचे की है।
6 दिसंबर 1992 को अयोध्या में लाखों कारसेवकों ने इसे तोड़ दिया था।
यहां 1949 से ही ताला लगा था।
इस्लामिक संगठन OIC ने राम मंदिर की निंदा की
इस्लामिक देशों के संगठन ऑर्गेनाइजेश ऑफ इस्लामिक कोऑपरेशन (OIC) ने भी अयोध्या में रामलला की प्राण प्रतिष्ठा की निंदा की है।
मंगलवार को एक प्रेस रिलीज में OIC ने कहा- भारत के अयोध्या राज्य में जिस जगह पर पहले बाबरी मस्जिद ढहाई गई थी, वहीं राम मंदिर बनाना और फिर प्राण प्रतिष्ठा होना चिंता का विषय है।
मालदीव से जारी तनाव के बीच राष्ट्रपति मोहम्मद मुइज्जू ने भारत को गणतंत्र दिवस की बधाई दी है।
PM मोदी और राष्ट्रपति मुर्मू के नाम अपने संदेश में मुइज्जू ने लिखा- मैं भारत सरकार और वहां के नागरिकों को इस मौके पर शुभकामनाएं देता हूं।
मुइज्जू ने कहा- मैं उम्मीद करता हूं कि भारत और मालदीव के बीच सदियों से चला आ रही दोस्ती आने वाले समय में और मजबूत होगी।
मैं भविष्य में भारत सरकार और लोगों के लिए लगातार शांति और विकास की कामना की।
इधर, कुवैत स्थित भारतीय ऐंबैसी में गणतंत्र दिवस मनाया गया।
भारतीय समुदाय के 4 हजार से ज्यादा लोग यहां जमा हुए।
इस दौरान कुवैत में भारतीय राजदूत आदर्श स्विका ने झंडा फहराया और राष्ट्रपति मुर्मू की तरफ से दिया गया संदेश पढ़ा।
तस्वीर कुवैत स्थित भारतीय ऐंबैसी की है।
यहां भारतीय समुदाय के हजारों लोग जमा हुए।
तस्वीर कुवैत स्थित भारतीय ऐंबैसी की है।
यहां भारतीय समुदाय के हजारों लोग जमा हुए।
गणतंत्र दिवस पर गदर के गाने पर झूमे रूसी डिप्लोमैट्स
भारत के 75वें गणतंत्र दिवस के मौके पर नई दिल्ली में मौजूद अलग-अलग देशों की ऐंबैसी ने अनोखे ढंग से गणतंत्र दिवस की बधाई दी।
रूसी दूतावास ने एक वीडियो के जरिए बधाई संदेश दिया।
इसमें ऐंबैसी स्टाफ, उनके परिजन और बच्चे प्रोफेश्नल डांसर्स के साथ गदर फिल्म के गाने 'मैं निकला, गड्डी ले के' पर थिरकते नजर आए।
फुटेज रूसी ऐंबैसी ने जारी किया है।
इसमें डिप्लोमैट्स और स्टाफ के सदस्य डांस करते दिख रहे हैं।
फुटेज रूसी ऐंबैसी ने जारी किया है।
इसमें डिप्लोमैट्स और स्टाफ के सदस्य डांस करते दिख रहे हैं।
अमेरिकी ऐंबैसी ने भी बधाई दी
इसके अलावा अमेरिकी ऐंबैसी ने खास तरह से भारत को बधाई दी।
दूतावास के वीडियो में डिप्लोमैट्स, स्टाफ और उनके परिजन रंगोली बनाते और बच्चे तिरंगा लहराते नजर आए।
वहीं इजराइली डिप्लोमैट्स ने भी पारंपरिक भारतीय पोशाक में भारत को गणतंत्र दिवस की शुभकामनाएं दीं।
अमेरिकी दूतावास में डिप्लोमैट्स और उनके परिजनों ने मिलकर रंगोली बनाई।
अमेरिकी दूतावास में डिप्लोमैट्स और उनके परिजनों ने मिलकर रंगोली बनाई।
इजराइली डिप्लोमैट्स ने धोती और साड़ी पहनकर भारत को बधाई दी
इजराइली ऐंबैसी ने भी सोशल मीडिया पर वीडियो शेयर किया।
इसमें इजराइली राजदूत नाओर गिलोन ने कुर्ता-धोती पहनकर भारत को बधाई दी।
इसके अलावा दूतावास की महिला डिप्लोमैट्स ने भी साड़ी पहनकर गणतंत्र दिवस की शुभकामनाएं दीं।
जापान, ऑस्ट्रेलिया और ब्रिटेन के दूतावासों ने भी इस खास दिन पर बधाई दी।
वहीं अमेरिका के विदेश मंत्री एंटनी ब्लिंकन ने भी रिपब्किल डे के मौके पर भारत की जनता को शुभकामनाएं दीं।
उन्होंने कहा- मुझे उम्मीद है कि आने वाले समय में हमारे रिश्ते और मजबूत होंगे।
मैं भारत को G20 शिखर सम्मेलन की सफलता की भी बधाई देता हूं।
हमारी साझेदारी ही हमारे रिश्तों की मजबूती है।
फुटेज में इजराइली राजदूत नाओर गिलोन और डिप्लोमैट्स भारत के पारंपरिक कपड़े पहने दिख रहे हैं।
फुटेज में इजराइली राजदूत नाओर गिलोन और डिप्लोमैट्स भारत के पारंपरिक कपड़े पहने दिख रहे हैं।
किंग चार्ल्स ने राष्ट्रपति मुर्मू को भेजा बधाई संदेश
ब्रिटेन के किंग चार्ल्स ने इस मौके पर राष्ट्रपति को शुभकामनाएं देते हुए मैसेज भेजा।
उन्होंने कहा- मैं अपनी पत्नी के साथ इस खास मौके पर आपको और भारत के लोगों को बधाई देता हूं।
यह मौका हमारे उन साझा मूल्यों की याद दिलाता है, जिसने हमें जोड़ रखा है।
मुझे भरोसा है कि आने वाले समय में दोनों देशों के बीच रिश्ते और मजबूत होंगे।
मैं उम्मीद करता हूं कि दोनों देश वैश्विक चुनौतियों का मिलकर सामना करते रहेंगे।
ऑस्ट्रेलिया भी आज मनाता है राष्ट्रीय दिवस
इसके अलावा ऑस्ट्रेलिया के प्रधानमंत्री एंथनी अल्बनीज ने भी भारत के लोगों के लिए बधाई संदेश भेजा।
उन्होंने कहा- हमारे साझा राष्ट्रीय दिवसों का दिन हमें दोस्ती का जश्न मनाने का एक और मौका देता है।
दरअसल, ऑस्ट्रेलिया भी आज ही अपना राष्ट्रीय दिवस मनाता है।
अल्बनीज ने आगे कहा- दोनों देशों और यहां के लोगों के बीच गहरे रिश्ते हैं।
हमारा भविष्य उज्ज्वल है।
हम साथ मिलकर इस क्षेत्र और इंडो-पैसेफिक की सुरक्षा के लिए काम करते रहेंगे।
पुतिन ने कहा- भारत पर पश्चिमी देशों के दबाव का कोई असर नहीं पड़ता।
पुतिन ने कहा- भारत पर पश्चिमी देशों के दबाव का कोई असर नहीं पड़ता।
पुतिन बोले- PM मोदी की लीडरशिप में विकास कर रहा भारत
रिपब्लिक डे से एक दिन पहले रूस के राष्ट्रपति पुतिन ने भी भारत और प्रधानमंत्री मोदी की तारीफ की।
उन्होंने कहा- PM मोदी की लीडरशिप की वजह से भारत में तेजी से आर्थिक विकास हो रहा है।
भारत अपनी विदेश नीति को लेकर स्पष्ट है।
यही वजह है कि भारत पर पश्चिमी देशों के दबाव का कोई असर नहीं पड़ता।
रूस एक मजबूत साझेदार के रूप में भारत पर भरोसा करता है।
पुतिन ने PM मोदी के कामकाज के तरीके और नीतियों की भी प्रशंसा की।
इसके अलावा उन्होंने कहा कि भारत में मेक इन इंडिया एक बेहतरीन कदम है।
डिज़ाइन-लिंक्ड इंसेंटिव (DLI) योजना—जो ‘भारत का सेमीकंडक्टर मिशन’ (ISM) का एक महत्त्वपूर्ण तत्व है, के मध्यावधि मूल्यांकन का समय निकट आ रहा है।
पाँच वर्षों की अवधि में 100 स्टार्ट-अप्स का समर्थन करने के अपने लक्ष्य के बावजूद, केवल 7 को ही मंज़ूरी दी गई है, जिससे योजना के पुनर्मूल्यांकन और संभावित पुनरुद्धार की मांग उठी है।
भारत एक ग्लोबल सेमीकंडक्टर हब बनने की आकांक्षा रखता है, लेकिन सेमीकंडक्टर चिप की कमी ने आपूर्ति शृंखला में कमज़ोरियों को रेखांकित किया है, जिससे घरेलू विनिर्माण क्षमता बढ़ाने की तात्कालिकता पर बल पड़ा है।
सेमीकंडक्टर:
विद्युत चालकता के मामले में कंडक्टर और इंसुलेटर के बीच स्थित मध्यवर्ती क्रिस्टलीय ठोस पदार्थों का कोई भी वर्ग सेमीकंडक्टर (Semiconductors) के रूप में जाना जाता है।
सेमीकंडक्टर का उपयोग डायोड, ट्रांजिस्टर, इंटीग्रेटेड सर्किट (ICs) सहित विभिन्न प्रकार के इलेक्ट्रॉनिक उपकरणों के निर्माण में किया जाता है।
ऐसे उपकरणों का उनकी सुदृढ़ता (compactnes), विश्वसनीयता, ऊर्जा दक्षता और कम लागत के कारण व्यापक अनुप्रयोग किया जाता है।
असतत घटकों के रूप में बिजली उपकरणों, ऑप्टिकल सेंसर और प्रकाश उत्सर्जकों (सॉलिड-स्टेट लेज़र सहित) में इनका उपयोग किया जाता है।
सेमीकंडक्टर आमतौर पर चार वैलेंस इलेक्ट्रॉनों वाले परमाणुओं से बने क्रिस्टलीय ठोस होते हैं।
सिलिकॉन और जर्मेनियम इलेक्ट्रॉनिक उपकरणों में उपयोग किये जाने वाले दो आम मौलिक सेमीकंडक्टर हैं।
भारत का सेमीकंडक्टर मिशन (ISM):
परिचय:
ISM को वर्ष 2021 में इलेक्ट्रॉनिकी एवं सूचना प्रौद्योगिकी मंत्रालय (MeitY) के तत्वावधान में 76,000 करोड़ रुपए के कुल वित्तीय परिव्यय के साथ लॉन्च किया गया था।
यह देश में संवहनीय सेमीकंडक्टर एवं डिस्प्ले पारितंत्र के विकास के लिये एक व्यापक कार्यक्रम का अंग है।
कार्यक्रम का उद्देश्य सेमीकंडक्टर, डिस्प्ले विनिर्माण और डिज़ाइन पारितंत्र में निवेश करने वाली कंपनियों को वित्तीय सहायता प्रदान करना है।
परिकल्पना की गई है कि ISM सेमीकंडक्टर और डिस्प्ले उद्योग के वैश्विक विशेषज्ञों के नेतृत्व में योजनाओं के कुशल, सुसंगत और सुचारू कार्यान्वयन के लिये नोडल एजेंसी के रूप में कार्य करेगा।
अवयव:
भारत में सेमीकंडक्टर फैब्स स्थापित करने की योजना
भारत में डिस्प्ले फैब्स स्थापित करने की योजना
भारत में कंपाउंड सेमीकंडक्टर/सिलिकॉन फोटोनिक्स/सेंसर फैब और सेमीकंडक्टर असेंबली, टेस्टिंग, मार्किंग और पैकेजिंग (ATMP)/OSAT सुविधाओं की स्थापना के लिये योजना
डिज़ाइन-लिंक्ड इंसेंटिव (DLI) योजना:
परिचय: यह इंटीग्रेटेड सर्किट (ICs), चिपसेट, सिस्टम ऑन चिप्स (SoCs), सिस्टम एंड आईपी कोर (Systems & IP Cores) के लिये सेमीकंडक्टर डिज़ाइन और अन्य सेमीकंडक्टर-लिंक्ड डिज़ाइन के विकास एवं तैनाती के विभिन्न चरणों में वित्तीय प्रोत्साहन और डिज़ाइन अवसंरचना समर्थन प्रदान करता है।
नोडल एजेंसी: MeitY के तहत संचालित एक वैज्ञानिक सोसायटी C-DAC (सेंटर फॉर डेवलपमेंट ऑफ एडवांस्ड कंप्यूटिंग) DLI योजना के कार्यान्वयन के लिये नोडल एजेंसी के रूप में कार्य करेगी।
DLI के 3 घटक:
चिप डिज़ाइन अवसंरचना समर्थन: इसके तहत, C-DAC अत्याधुनिक डिज़ाइन अवसंरचना (जैसे EDA टूल्स, आईपी कोर और मल्टी प्रोजेक्ट वेफर फैब्रिकेशन/MPW एवं पोस्ट-सिलिकॉन वैलिडेशन) की होस्टिंग के लिये ‘इंडिया चिप सेंटर’ की स्थापना करेगा और समर्थित कंपनियों तक इसकी पहुँच को सुविधाजनक बनाएगा।
प्रोडक्ट डिज़ाइन लिंक्ड प्रोत्साहन (Product Design Linked Incentive): इसके तहत, सेमीकंडक्टर डिज़ाइन से संलग्न अनुमोदित आवेदकों को राजकोषीय सहायता के रूप में प्रति आवेदन 15 करोड़ रुपए की सीमा के अधीन पात्र व्यय के 50% तक की प्रतिपूर्ति प्रदान की जाएगी।
डिप्लॉयमेंट लिंक्ड प्रोत्साहन (Deployment Linked Incentive): इसके तहत ऐसे अनुमोदित आवेदकों को प्रति आवेदन 30 करोड़ रुपए की सीमा के अधीन 5 वर्षों में शुद्ध बिक्री कारोबार का 6% से 4% तक प्रोत्साहन प्रदान किया जाएगा जिनके इंटीग्रेटेड सर्किट (ICs), चिपसेट, सिस्टम ऑन चिप्स (SoCs), सिस्टम एंड आईपी कोर (Systems & IP Cores) के सेमीकंडक्टर डिज़ाइन और सेमीकंडक्टर-लिंक्ड डिज़ाइन को इलेक्ट्रॉनिक उत्पादों में उपयोग किया जाता है।
विज़न:
भारत को इलेक्ट्रॉनिक्स विनिर्माण एवं डिज़ाइन के वैश्विक केंद्र के रूप में उभरने में सक्षम बनाने के लिये एक जीवंत सेमीकंडक्टर एवं डिस्प्ले डिज़ाइन और नवाचार पारितंत्र का निर्माण करना।
महत्त्व:
सेमीकंडक्टर एवं डिस्प्ले उद्योग को अधिक संरचित, केंद्रित और व्यापक तरीके से बढ़ावा देने के प्रयासों को व्यवस्थित करने के लिये ISM अत्यंत महत्त्वपूर्ण है।
यह देश में सेमीकंडक्टर एवं डिस्प्ले विनिर्माण सुविधाओं और सेमीकंडक्टर डिज़ाइन पारितंत्र के विकास के लिये एक व्यापक दीर्घकालिक रणनीति तैयार करेगा।
यह कच्चे माल, विशेष रसायनों, गैसों और विनिर्माण उपकरणों सहित सुरक्षित सेमीकंडक्टर एवं डिस्प्ले आपूर्ति शृंखलाओं के माध्यम से विश्वसनीय इलेक्ट्रॉनिकी को अपनाने की सुविधा प्रदान करेगा।
यह आरंभिक चरण के स्टार्ट-अप के लिये इलेक्ट्रॉनिक डिज़ाइन ऑटोमेशन (EDA) टूल्स, फाउंड्री सेवाओं और अन्य उपयुक्त तंत्र के रूप में अपेक्षित सहायता प्रदान कर भारतीय सेमीकंडक्टर डिज़ाइन उद्योग की कई गुना वृद्धि को सक्षम करेगा।
यह स्वदेशी बौद्धिक संपदा (IP) सृजन को भी बढ़ावा देगा एवं उसे सुविधाजनक बनाएगा और प्रौद्योगिकियों के हस्तांतरण (ToT) को प्रोत्साहित, सक्षम और वित्तीय रूप से प्रोत्साहित करेगा।
ISM सहयोगात्मक अनुसंधान, व्यावसायीकरण और कौशल विकास को उत्प्रेरित करने के लिये राष्ट्रीय एवं अंतर्राष्ट्रीय एजेंसियों, उद्योगों और संस्थानों के साथ सहयोग एवं साझेदारी कार्यक्रमों को सक्षम करेगा।
सेमीकंडक्टर बाज़ार का समग्र परिदृश्य:
वैश्विक परिदृश्य:
चिप-मेकिंग उद्योग अत्यधिक संकेंद्रित है, जहाँ ताइवान, दक्षिण कोरिया और संयुक्त राज्य अमेरिका बड़े खिलाड़ी हैं।
वस्तुतः 5 nm के 90% चिप का वृहत उत्पादन ताइवान में ताइवान सेमीकंडक्टर मैन्युफैक्चरिंग कंपनी (TSMC) द्वारा किया जाता है।
चिप की वैश्विक कमी, ताइवान पर अमेरिका-चीन में तनाव और रूस-यूक्रेन संघर्ष के कारण आपूर्ति शृंखला में रुकावटों ने प्रमुख अर्थव्यवस्थाओं को नए सिरे से चिप निर्माण के क्षेत्र में प्रवेश के लिये प्रेरित किया है।
वैश्विक सेमीकंडक्टर उद्योग का मूल्य वर्तमान में 500-600 बिलियन अमेरिकी डॉलर है और यह वैश्विक इलेक्ट्रॉनिक्स उद्योग की आवश्यकताओं की पूर्ति करता है जिसका मूल्य वर्तमान में लगभग 3 ट्रिलियन अमेरिकी डॉलर है।
भारतीय परिदृश्य:
भारतीय सेमीकंडक्टर बाज़ार का मूल्य लगभग 23।
2 बिलियन अमेरिकी डॉलर है और इसके 2029 तक 150 बिलियन अमेरिकी डॉलर तक पहुँचने का अनुमान है , जो पूर्वानुमानित अवधि के दौरान 27।
10% के CAGR से बढ़ रहा है।
सेमीकंडक्टर चिप्स के घरेलू विनिर्माण के लिये भारत ने हाल में कई पहलें शुरू की हैं:
भारत में सेमीकंडक्टर अनुसंधान एवं विकास (R&D) का समर्थन करने के लिये MeitY ने ISM में 10 बिलियन अमेरिकी डॉलर के निवेश की घोषणा की है।
भारत ने इलेक्ट्रॉनिक घटकों और सेमीकंडक्टरों के विनिर्माण संवर्द्धन की योजना (SPECS) शुरू की है।
भारत में सेमीकंडक्टर उद्योग के समक्ष विद्यमान प्रमुख चुनौतियाँ:
डेटा लेटेंसी (Data Latency): वेफर-डाई (wafer-die) की शक्ति, दक्षता और कार्य-आधारित बिनिंग (binning) से एक ही वेफर से विभिन्न सह-उत्पाद बन सकते हैं।
अलग-अलग कार्य, जहाँ प्रत्येक कार्य विभिन्न नियोजन मापदंडों का उपयोग करता है, डेटा लेटेंसी की समस्याओं को उत्प्रेरित करता है क्योंकि डेटा कई अलग-अलग प्रणालियों में संग्रहीत होता है।
ग्राहक-विशिष्ट आवश्यकताएँ (Customer-Specific Needs): प्रायः एक ही उत्पाद में विभिन्न सामग्री, साइट, शिपमेंट आकार और गुणवत्ता निर्माण शामिल होता है।
ऐसी सभी आवश्यकताएँ अलग-अलग होने की प्रवृत्ति रखती हैं क्योंकि वे ग्राहक की विशिष्ट मांगों पर आधारित होती हैं।
फ्रंट-एंड (FE) बिल्ट आउटपुट (Front-end Built Output): वेफर्स जैसे FE आउटपुट को असेंबलिंग एवं टेस्टिंग के साथ-साथ एक मिश्रित मॉडल जैसे विनिर्माण चरणों की आवश्यकता होती है।
इसके परिणामस्वरूप आपूर्ति शृंखला में जटिलताएँ पैदा होती हैं, जिससे कुशल क्षमता नियोजन अधिक कठिन हो जाता है।
बैक-एंड (BE) चक्र समय का FE से तीव्र होना (Back-End Cycle Times Quicker than FE): FE चक्र की प्रसंस्करण अवधि आम तौर पर 6-8 सप्ताह होती है, जबकि BE चक्र की अवधि केवल 1-2 सप्ताह की होती है।
इसका प्रभावी रूप से अर्थ है अलग-अलग विनिर्माण अवधियों में इन्वेंट्री को स्थगित करना, जिसके लिये अतिरिक्त योजना की आवश्यकता होती है।
नियंत्रित एंड-टू-एंड आपूर्ति शृंखला दृश्यता और योजना (Restricted End-to-End Supply Chain Visibility and Planning): विनिर्माण के लिये प्रचुर मात्रा में प्रत्यक्ष एवं अप्रत्यक्ष सामग्रियों की आवश्यकता और असंबद्ध इन-हाउस एवं अनुबंधित विनिर्माण साइटें एवं वितरण केंद्र, आपूर्ति शृंखला की प्रमुखता को कठिन बनाते हैं।
ये अतिरिक्त इन्वेंट्री वृद्धि और अकुशल ग्राहक सेवा में भी योगदान करते हैं।
अत्यधिक महँगा फैब सेटअप (Extremely Expensive Fab Setup): एक सेमीकंडक्टर फैब को अपेक्षाकृत छोटे पैमाने पर भी स्थापित करने में कई बिलियन डॉलर की लागत आ सकती है और यह नवीनतम प्रौद्योगिकी से एक या दो पीढ़ी पीछे है।
उच्च निवेश की आवश्यकता (High Investments Required): सेमीकंडक्टर और डिस्प्ले विनिर्माण एक अत्यंत जटिल एवं प्रौद्योगिकी-गहन क्षेत्र है जिसमें भारी पूंजी निवेश, उच्च जोखिम, सुदीर्घ जेस्टेशन एवं पे-बैक अवधि और प्रौद्योगिकी में तेज़ी से बदलाव जैसे विषय शामिल हैं, जिसके लिये उल्लेखनीय एवं निरंतर निवेश की आवश्यकता होती है।
DLI योजना के कार्यान्वयन से संबद्ध प्रमुख मुद्दे:
जबकि DLI योजना का लक्ष्य डिज़ाइन अवसंरचना और वित्तीय सब्सिडी तक पहुँच प्रदान करना है, इसके अंगीकरण में कमी नज़र आती है।
स्टार्ट-अप को घरेलू इकाई बने रहने का निर्देश और विदेशी पूंजी को सीमित करना एक महत्त्वपूर्ण बाधा उत्पन्न करता है।
भारत में हार्डवेयर उत्पादों के लिये वित्तपोषण परिदृश्य और परिपक्व स्टार्ट-अप पारितंत्र की अनुपस्थिति निवेशकों की जोखिम लेने की क्षमता को कम करती है।
सेमीकंडक्टर उद्योग अत्यधिक प्रतिस्पर्द्धी है, जहाँ स्थापित हितधारक बाज़ार पर हावी हैं।
भारत को अमेरिका, दक्षिण कोरिया, ताइवान और चीन जैसे देशों के साथ प्रतिस्पर्द्धा करनी होगी, जिनके पास सुस्थापित चिप विनिर्माण उद्योग मौजूद हैं।
ऐसी प्रतिस्पर्द्धा के समक्ष प्रतिस्पर्द्धात्मक बढ़त हासिल करना और वैश्विक निवेश आकर्षित करना एक प्रमुख चुनौती है।
सेमीकंडक्टर उद्योग में बौद्धिक संपदा अधिकार और लाइसेंसिंग समझौते महत्त्वपूर्ण भूमिका निभाते हैं।
बौद्धिक संपदा, पेटेंट और लाइसेंस तक पहुँच भारत की चिप निर्माण योजनाओं में बाधक बन सकते हैं।
जीडीपी की तुलना में अत्यंत निम्न R&D व्यय को देखते हुए साझेदारी, लाइसेंसिंग समझौते या स्वदेशी बौद्धिक संपदा विकसित करना एक जटिल प्रक्रिया सिद्ध हो सकती है।
ISM और इसकी DLI योजना में किस प्रकार सुधार किया जा सकता है?
भारत की सेमीकंडक्टर रणनीति लक्ष्यों को एकीकृत करना:
भारत के 10 बिलियन अमेरिकी डॉलर मूल्य के ‘सेमीकॉन इंडिया प्रोग्राम’ का लक्ष्य सेमीकंडक्टर आयात पर निर्भरता कम करना, आपूर्ति शृंखला लचीलेपन का निर्माण करना और चिप डिज़ाइन में इसके तुलनात्मक लाभ का फायदा उठाना है।
इसके तीन लक्ष्यों में रणनीतिक क्षेत्र, वैश्विक मूल्य शृंखला एकीकरण और भारत की मौजूदा डिज़ाइन क्षमताओं का लाभ उठाना शामिल है , जिन्हें एकीकृत करने की आवश्यकता है।
अधिकतम लाभ के लिये निवेश को प्राथमिकता देना :
सीमित संसाधनों की स्थिति में औद्योगिक नीति प्राथमिकताओं को अधिकतम लाभ पर ध्यान केंद्रित करना चाहिये।
डिज़ाइन पारितंत्र को प्रोत्साहित करना फाउंड्री एवं असेंबली चरणों की तुलना में कम पूंजी-गहन है, जो भारत के सेमीकंडक्टर उद्योग के लिये सुदृढ़ फॉरवर्ड लिंकेज का निर्माण करता है।
नीति संवीक्षा में DLI योजना और PLI योजनाओं के बीच संशोधन में असमानता के मुद्दे को संबोधित किया जाना चाहिये।
स्वामित्व को विकास से अलग करना:
DLI योजना के तहत अपेक्षाकृत मामूली प्रोत्साहन स्वामित्व पर प्रतिबंध का सामना करने वाले स्टार्ट-अप के लिये एक सार्थक समझौता नहीं माना जा सकता है।
सेमीकंडक्टर डिज़ाइन विकास से स्वामित्व को अलग करने और अधिकाधिक स्टार्ट-अप-अनुकूल निवेश दिशानिर्देशों को अपनाने से वित्तीय स्थिरता बढ़ सकती है तथा वैश्विक संपर्क प्राप्त हो सकता है।
DLI योजना के फोकस का विस्तार करना:
DLI योजना का प्राथमिक उद्देश्य समय के साथ स्वदेशी कंपनियों को बढ़ावा देते हुए भारत में सेमीकंडक्टर डिज़ाइन क्षमताओं को विकसित करना होना चाहिये।
DLI योजना को, वित्तीय सहायता में पर्याप्त वृद्धि के साथ, इकाई के पंजीकरण की परवाह किये बिना, देश के भीतर विभिन्न चिप्स के लिये डिज़ाइन क्षमताओं को सुविधाजनक बनाने हेतु अपना ध्यान केंद्रित करने की आवश्यकता है।
नीति कार्यान्वयन के लिये एक सक्षम संस्थान की स्थापना करना:
एक सक्षम संस्थान के नेतृत्व में चिप डिज़ाइन पर केंद्रित एक पुनर्निर्देशित नीति एक निश्चित विफलता दर को सहन कर सकती है और लाभार्थी स्टार्ट-अप को खोजपूर्ण जोखिमकर्ता वाहनों के रूप में देख सकती है।
ISM के तहत एक संशोधित DLI योजना, जो SFAL के दृष्टिकोण से प्रेरित हो, सेमीकंडक्टर डिज़ाइन स्टार्ट-अप की एक विस्तृत शृंखला को आकर्षित कर सकती है और उन्हें आरंभिक बाधाओं से निपटने में मदद कर सकती है।
मौजूदा सुविधाओं का उपयोग:
सेमीकंडक्टर और डिस्प्ले आधुनिक इलेक्ट्रॉनिक्स की नींव हैं जो इंडस्ट्री 4।
0 के तहत डिजिटल परिवर्तन के अगले चरण को आगे बढ़ा रहे हैं।
भारत के सार्वजनिक क्षेत्र के उद्यमों (PSEs), जैसे भारत इलेक्ट्रॉनिक्स लिमिटेड या हिंदुस्तान एयरोनॉटिक्स लिमिटेड का उपयोग किसी वैश्विक प्रमुख कंपनी की मदद से सेमीकंडक्टर फैब फाउंड्री स्थापित करने के लिये किया जा सकता है।
सहयोग स्थापित करना:
हालाँकि भारत ऑटोमोटिव और उपकरण क्षेत्र को आपूर्ति प्रदान करने के लिये आरंभ में ‘लैगिंग-एज’ टेक्नोलॉजी नोड्स पर ध्यान केंद्रित कर रहा है, लेकिन वैश्विक मांग पैदा करना कठिन सिद्ध हो सकता है क्योंकि ताइवान जैसे बड़े खिलाड़ी दुनिया भर में व्यवहार्य अत्याधुनिक चिप-तकनीक प्रदान कर रहे हैं।
भारत को घरेलू विनिर्माण को बढ़ावा देने और इस क्षेत्र में आयात निर्भरता को कम करने के लिये अमेरिका और जापान के अलावा ताइवान, दक्षिण कोरिया आदि या अन्य तकनीकी रूप से उन्नत मित्र देशों के साथ सहयोग करने के समान अवसर तलाशने चाहिये।
भारत की दो दशकों से अधिक की भौगोलिक संकेतक (Geographical Indication - GI) टैग यात्रा को सीमित परिणामों के साथ चुनौतियों का सामना करना पड़ता है जो पंजीकरण प्रक्रियाओं में सुधार की आवश्यकता का संकेत देता है।
भौगोलिक संकेतक (GI) क्या है?
परिचय:
भौगोलिक संकेतक (GI) टैग, एक ऐसा नाम या चिह्न है जिसका उपयोग उन विशेष उत्पादों पर किया जाता है जो किसी विशिष्ट भौगोलिक स्थान या मूल से संबंधित होते हैं।
भौगोलिक संकेतकों को पेरिस कन्वेंशन के अनुच्छेद 1(2) एवं 10 के तहत बौद्धिक संपदा अधिकारों (IPR) के एक भाग के रूप में मान्यता दी गई है और इन्हें बौद्धिक संपदा अधिकारों के व्यापार संबंधी पहलुओं (TRIPS) समझौते के अनुच्छेद 22-24 के तहत भी मान्यता प्राप्त है।
कई यूरोपीय संघ के देशों में, GI को दो बुनियादी श्रेणियों संरक्षित GI (Protected GI - PGI) और संरक्षित मूल स्थान (Protected Destination of Origin - PDO) में वर्गीकृत किया गया है।
भारत में केवल PGI श्रेणी मौजूद है।
यह प्रमाणीकरण गैर-कृषि उत्पादों तक भी बढ़ाया जाता है, जैसे मानव कौशल पर आधारित हस्तशिल्प, कुछ क्षेत्रों में उपलब्ध सामग्री और संसाधन जो उत्पाद को अद्वितीय बनाते हैं।
GI का पारंपरिक ज्ञान, संस्कृति की रक्षा के लिये एक शक्तिशाली उपकरण है और सामाजिक-आर्थिक विकास को बढ़ावा दे सकता है।
विधिक ढाँचा तथा दायित्व:
यह बौद्धिक संपदा अधिकार के व्यापार-संबंधित पहलुओं (TRIPS) पर विश्व व्यापार संगठन (WTO) समझौते द्वारा विनियमित एवं निर्देशित है।
वस्तुओं का ‘वस्तुओं का भौगोलिक सूचक’ (पंजीकरण और संरक्षण) अधिनियम, 1999  भारत में वस्तुओं से संबंधित भौगोलिक संकेतकों के पंजीकरण तथा बेहतर संरक्षण प्रदान करने का प्रयास करता है।
इसके अतिरिक्त बौद्धिक संपदा के अभिन्न घटकों के रूप में औद्योगिक संपत्ति और भौगोलिक संकेतकों की सुरक्षा के महत्त्व को पेरिस कन्वेंशन के अनुच्छेद 1(2) एवं 10 में स्वीकार किया गया, साथ ही इसके संरक्षण पर अधिक बल भी दिया गया है।
GI-टैग पंजीकरण की स्थिति:
अन्य देशों की तुलना में भारत GI पंजीकरण (registration) के मामले में पीछे है।
GI रजिस्ट्री के अनुसार, दिसंबर 2023 तक, बौद्धिक संपदा भारत को केवल 1,167 आवेदन प्राप्त हुए, जिनमें से केवल 547 उत्पाद पंजीकृत किये गए हैं।
विश्व बौद्धिक संपदा संगठन के 2020 के आँकड़ों के अनुसार, 15,566 पंजीकृत उत्पादों के साथ जर्मनी GI पंजीकरण में सबसे आगे है, इसके बाद चीन (7,247) का स्थान आता है।
वैश्विक स्तर पर, पंजीकृत GI में वाइन और स्पिरिट का हिस्सा 51।
8% है, इसके बाद कृषि उत्पाद एवं खाद्य पदार्थ (29।
9%) आते हैं।
भारत में हस्तशिल्प (लगभग 45%) और कृषि (लगभग 30%) में अधिकांश GI उत्पाद शामिल हैं।
भारत में GI टैग के संबंध में चिंताएँ:
GI अधिनियम और पंजीकरण प्रक्रिया से संबंधित चिंताएँ:
दो दशक पहले बनाए गए GI अधिनियम, 1999 में वर्तमान चुनौतियों से निपटने के लिये समय पर संशोधन करने की आवश्यकता है।
सरल अनुपालन के लिये पंजीकरण फॉर्म और आवेदन प्रसंस्करण समय को सरल बनाने की आवश्यकता है।
भारत में वर्तमान आवेदन स्वीकृति अनुपात केवल लगभग 46% है।
उपयुक्त संस्थागत विकास की कमी GI सुरक्षा तंत्र के प्रभावी कार्यान्वयन में बाधा उत्पन्न करती है।
मार्गदर्शन और समर्थन की कमी के कारण उत्पादक अक्सर GI पंजीकरण के बाद संघर्ष करते हैं।
उत्पादकों की परिभाषा में अस्पष्टता:
GI अधिनियम,1999 में "उत्पादकों" को परिभाषित करने में स्पष्टता की कमी के कारण मध्यस्थों की भागीदारी होती है।
मध्यस्थों को GI से लाभ होता है, जिससे वास्तविक उत्पादकों का अपेक्षित लाभ कम हो जाता है।
अंतर्राष्ट्रीय स्तर पर विवाद:
विशेषकर दार्जिलिंग चाय और बासमती चावल जैसे उत्पादों से संबंधित विवादों से संकेतक मिलता है कि पेटेंट, ट्रेडमार्क एवं कॉपीराइट की तुलना में GI के विकास पर कम ध्यान दिया जाता है।
शैक्षणिक सीमा:
GI पर सीमित अकादमिक फोकस भारत से केवल सात प्रकाशनों से स्पष्ट है।
प्रकाशनों में हालिया उद्भव- 2021 में जारी 35 लेख- शिक्षाविदों के बीच बढ़ती रुचि का संकेत देते हैं।
इटली, स्पेन और फ्राँस जैसे यूरोपीय देश GI से संबंधित अकादमिक प्रकाशनों में अग्रणी हैं।
GI-आधारित उत्पादों की क्षमता की पहचान करने के लिये क्या किया जा सकता है?
GI आधारित उत्पादों को बढ़ावा देने के लिये सरकार द्वारा ज़मीनी स्तर पर उत्पादकों को प्रोत्साहित किये जाने की आवश्यकता है।
कानूनों को वास्तविक उत्पादकों को सीधा लाभ सुनिश्चित करते हुए "गैर-उत्पादकों" को लाभ से बाहर करने की आवश्यकता है।
GI हितधारकों के बीच प्रौद्योगिकी, कौशल निर्माण और डिजिटल साक्षरता आधुनिकीकरण के लिये महत्त्वपूर्ण हैं।
सरकारी एजेंसियों को प्रदर्शनियों का आयोजन करने और विभिन्न मीडिया के माध्यम से GI-आधारित उत्पादों को बढ़ावा देने के लिये व्यापार संघों के साथ सहयोग करने की ज़रूरत है।
विदेशी बाज़ार में विकास को प्रोत्साहित करने के लिये भारतीय दूतावासों को GI-आधारित उत्पादों को सक्रिय रूप से बढ़ावा देना चाहिये।
अनुकूल अंतर्राष्ट्रीय टैरिफ व्यवस्था और WTO में GI उत्पादों पर विशेष ध्यान वैश्विक उपस्थिति को बढ़ावा दे सकता है।
एक ज़िला एक उत्पाद योजना के साथ GI को एकीकृत करने से प्रचार और बाज़ार तक पहुँच बढ़ सकती है।
बाज़ार आउटलेट योजनाएँ विकसित करना, विशेष रूप से ग्रामीण बाज़ार (ग्रामीण हाट), GI उत्पाद दृश्यता को बढ़ावा दे सकते हैं।
GI उत्पादों की गुणवत्ता में उपभोक्ताओं का विश्वास सुनिश्चित करने के लिये बाज़ारों में परीक्षण प्रयोगशालाएँ स्थापित करना आवश्यक है।
स्टार्टअप को GI के साथ संरेखित करना और उनके प्रदर्शन को सतत विकास लक्ष्यों (SDG) के साथ जोड़ना सामाजिक विकास में योगदान दे सकता है।
सितंबर 2023 में केंद्र सरकार ने पूर्व राष्ट्रपति रामनाथ कोविंद के नेतृत्व में ‘एक राष्ट्र - एक चुनाव’ (One Nation, One Election- ONOE) पर एक उच्चस्तरीय समिति का गठन किया।
समिति ने राष्ट्रीय एवं राज्यस्तरीय राजनीतिक दलों के साथ परामर्श किया और संभावित अनुशंसाओं के साथ आम लोगो एवं न्यायविदों के विचार आमंत्रित किये।
एक राष्ट्र - एक चुनाव का प्रस्ताव भारत के लोकतांत्रिक ढाँचे और संघीय ढाँचे पर इसके प्रभाव के बारे में चिंताएँ उत्पन्न करता है।
‘एक राष्ट्र - एक चुनाव’ के पीछे केंद्रीय विचार क्या है?
परिचय: 
यह अवधारणा एक ऐसे परिदृश्य की कल्पना करती है जहाँ प्रत्येक पाँच वर्ष पर सभी राज्यों के चुनाव लोकसभा के आम चुनावों के साथ-साथ संपन्न होंगे।
विचार यह है कि चुनावी प्रक्रिया को सुव्यवस्थित किया जाए और चुनावों की आवृत्ति को कम किया जाए, जिससे समय और संसाधनों की बचत होगी।
पृष्ठभूमि: 
यह विचार वर्ष 1983 से ही अस्तित्व में है, जब निर्वाचन आयोग ने पहली बार इसे पेश किया था।
हालाँकि वर्ष 1967 तक भारत में एक साथ चुनाव आयोजित कराना एक सामान्य परिदृश्य रहा था।
लोकसभा के प्रथम आम चुनाव और सभी राज्य विधानसभाओं के चुनाव 1951-52 में एक साथ आयोजित कराये गए थे।
यह अभ्यास वर्ष 1957, 1962 और 1967 में आयोजित अगले तीन आम चुनावों में भी जारी रहा।
लेकिन वर्ष 1968 और 1969 में कुछ विधानसभाओं के समय-पूर्व विघटन के कारण यह चक्र बाधित हो गया।
वर्ष 1970 में स्वयं लोकसभा का समय-पूर्व विघटन हो गया और वर्ष 1971 में नए चुनाव आयोजित कराये गए।
इस प्रकार, वर्ष 1970 तक केवल प्रथम, द्वितीय और तृतीय लोकसभा ने पाँच वर्ष का नियत कार्यकाल पूरा किया।
विश्व में अन्य जगहों पर एक साथ चुनाव: 
दक्षिण अफ्रीका में राष्ट्रीय और प्रांतीय विधानमंडलों के चुनाव एक साथ प्रत्येक पाँच वर्ष पर आयोजित किये जाते हैं, जबकि नगरनिकाय चुनाव प्रत्येक दो वर्ष पर आयोजित किये जाते हैं।
स्वीडन में राष्ट्रीय विधानमंडल (Riksdag), प्रांतीय विधानमंडल/काउंटी कौंसिल (Landsting) और स्थानीय निकायों/नगरनिकाय सभाओं (Kommunfullmaktige) के चुनाव एक निश्चित तिथि, यानी हर चौथे वर्ष सितंबर के दूसरे रविवार को आयोजित किये जाते हैं।
ब्रिटेन में ब्रिटिश संसद और उसके कार्यकाल को स्थिरता एवं पूर्वानुमेयता की भावना प्रदान करने के लिये निश्चित अवधि संसद अधिनियम, 2011 (Fixed-term Parliaments Act, 2011) पारित किया गया था।
इसमें प्रावधान किया गया कि प्रथम चुनाव 7 मई 2015 को और उसके बाद हर पाँचवें वर्ष मई माह के पहले गुरुवार को आयोजित किया जाएगा।
एक साथ चुनाव (Simultaneous Elections) या ONOE के विभिन्न लाभ क्या हैं? 
शासन विकर्षणों को कम करना: 
बार-बार चुनाव आयोजित होने से शीर्ष नेताओं से लेकर स्थानीय प्रतिनिधियों तक पूरे देश का ध्यान भटक जाता है, जिससे विभिन्न स्तरों पर प्रशासन एक तरह से पंगु हो जाता है।
यह चुनावी व्यस्तता भारत की विकास संभावनाओं पर नकारात्मक प्रभाव डालती है और प्रभावी शासन में बाधा उत्पन्न करती है।
आदर्श आचार संहिता का प्रभाव: 
चुनावों के दौरान लागू आदर्श आचार संहिता (Model Code of Conduct- MCC) राष्ट्रीय और स्थानीय दोनों स्तरों पर प्रमुख नीतिगत निर्णयों में विलंब का कारण बनती है।
यहाँ तक कि चल रही परियोजनाओं में भी बाधा उत्पन्न होती है क्योंकि चुनाव संबंधी कर्तव्यों को प्राथमिकता दी जाती है, जिससे नियमित प्रशासन में सुस्ती आ जाती है।
राजनीतिक भ्रष्टाचार को संबोधित करना: 
बार-बार चुनाव का आयोजन राजनीतिक भ्रष्टाचार में योगदान करते हैं क्योंकि प्रत्येक चुनाव के लिये उल्लेखनीय मात्रा में धन जुटाने की आवश्यकता होती है।
एक साथ चुनाव कराने से राजनीतिक दलों के चुनाव खर्च में व्यापक कमी आ सकती है, जिससे बार-बार धन जुटाने की आवश्यकता समाप्त हो जाएगी।
इससे आम लोगों और व्यापारिक समुदाय पर बार-बार चुनावी चंदा देने का दबाव भी कम हो जाएगा।
लागत बचत और चुनावी अवसंरचना: 
वर्ष 1951-52 में जब लोकसभा के प्रथम चुनाव आयोजित हुए तो इसमें 53 राजनीतिक दलों और लगभग 1874 प्रत्याशियों ने भाग लिया तथा चुनाव का व्यय 11 करोड़ रुपए रहा।
वर्ष 2019 के आम चुनाव में 610 राजनीतिक दलों और लगभग 9,000 उम्मीदवारों ने भागीदारी की।
एसोसिएशन ऑफ डेमोक्रेटिक रिफॉर्म्स (ADR) के अनुसार लगभग 60,000 करोड़ रुपए के चुनावी खर्च पर राजनीतिक दलों अभी घोषणा किया जाना शेष है।
हालाँकि अवसंरचना में आरंभिक निवेश की आवश्यकता होती है, लेकिन सभी चुनावों के लिये समान मतदाता सूची का उपयोग करने से मतदाता सूचियों को अद्यतन करने और बनाए रखने में लगने वाले व्यापक समय एवं धन की बचत हो सकती है।
नागरिकों को सुविधा: 
एक साथ चुनाव होने से मतदाता सूची से नाम गायब के संबंध में नागरिकों की चिंताएँ कम हो जाएँगी।
सभी चुनावों के लिये सुसंगत मतदाता सूची का उपयोग प्रक्रिया को सुव्यवस्थित करता है, जिससे नागरिकों को अधिक प्रत्यक्ष एवं भरोसेमंद मतदान अनुभव प्राप्त होता है।
कानून प्रवर्तन संसाधनों का इष्टतम उपयोग: 
चुनावों के दौरान पुलिस और अर्द्धसैनिक बलों की बड़े पैमाने पर बार-बार तैनाती में उल्लेखनीय लागत आती है तथा प्रमुख कानून प्रवर्तन कर्मियों का अत्यंत महत्त्वपूर्ण कार्यों से विचलन होता है।
एक साथ चुनाव से बार-बार तैनाती की कमी होगी, संसाधनों का इष्टतम उपयोग होगा और कानून प्रवर्तन दक्षता बढ़ेगी।
‘हॉर्स-ट्रेडिंग’ पर अंकुश: 
निश्चित अंतराल पर आयोजित चुनावों से निर्वाचित प्रतिनिधियों द्वारा हॉर्स ट्रेडिंग या खरीद-फरोख्त को कम किया जा सकता है।
निश्चित अवधियों पर चुनाव कराने से प्रतिनिधियों के लिये व्यक्तिगत लाभ के लिये दल बदलना या गठबंधन बनाना अधिक चुनौतीपूर्ण हो जाएगा, जो मौजूदा दल-बदल विरोधी कानूनों को पूरकता प्रदान करेगा।
राज्य सरकारों के लिये वित्तीय स्थिरता: 
बार-बार चुनावों के कारण राज्य सरकारें मतदाताओं को लुभाने के लिये मुफ्त सुविधाओं या ‘फ्रीबीज़’ की घोषणा करती हैं, जिससे प्रायः उनके वित्त पर दबाव पड़ता है।
एक साथ चुनाव का आयोजन इस समस्या को कम कर सकता है, राज्य सरकारों पर वित्तीय बोझ घट सकता है और वृहत वित्तीय स्थिरता में योगदान प्राप्त हो सकता है।
ONOE से जुड़ी प्रमुख चुनौतियाँ क्या हैं? 
संवैधानिक चिंताएँ और मध्य-कार्यकाल पतन: 
संविधान के अनुच्छेद 83(2) और 172 में क्रमशः लोकसभा और राज्य विधानसभाओं के लिये पाँच वर्ष का कार्यकाल निर्दिष्ट किया गया है, यदि समय-पूर्व उनका विघटन नहीं हो जाए।
ONOE की अवधारणा उन परिदृश्यों को प्रश्नगत करती है यदि केंद्र या राज्य सरकार के कार्यकाल का मध्य में ही पतन हो जाए।
उस परिदृश्य में प्रत्येक राज्य में पुनः चुनाव कराने या राष्ट्रपति शासन लगाने की दुविधा संवैधानिक ढाँचे को जटिल बनाती है।
ONOE को लागू करने में लॉजिस्टिक संबंधी चुनौतियाँ: 
ONOE के कार्यान्वयन में इलेक्ट्रॉनिक वोटिंग मशीनों, कर्मियों और अन्य संसाधनों की उपलब्धता एवं सुरक्षा सहित महत्त्वपूर्ण लॉजिस्टिक संबंधी चुनौतियाँ शामिल हैं।
निर्वाचन आयोग को इतने बड़े पैमाने पर चुनावी अभ्यास के प्रबंधन में कठिनाइयों का सामना करना पड़ सकता है, जिससे ONOE प्रस्ताव की जटिलता बढ़ जाएगी।
संघवाद संबंधी चिंताएँ और विधि आयोग के निष्कर्ष: 
ONOE की अवधारणा संघवाद (federalism) की अवधारणा से टकराव रखती है; यह संविधान के अनुच्छेद 1 में भारत को ‘राज्यों के संघ’ (Union of States) के रूप में देखने के विचार के विपरीत है।
एक साथ चुनाव राज्य सरकारों की स्वायत्तता और स्वतंत्रता पर हमला है।
इससे न केवल संघीय ढाँचा कमज़ोर हो सकता है बल्कि केंद्र और राज्यों के बीच हितों का टकराव भी बढ़ सकता है।
राज्य सरकारों के कार्यकाल अलग-अलग होते हैं और कुछ राज्यों को संविधान के अनुच्छेद 371 के तहत विशेष उपबंध सौंपे जाते हैं।
न्यायमूर्ति बी।
एस।
चौहान की अध्यक्षता वाले विधि आयोग ने बताया कि मौजूदा संवैधानिक ढाँचे के भीतर एक साथ चुनाव संपन्न कराना व्यवहार्य नहीं हैं।
इसके लिये संविधान, जन प्रतिनिधित्व अधिनियम 1951 और लोकसभा एवं राज्य विधानसभाओं के प्रक्रिया नियमों में संशोधन की आवश्यकता होगी।
चुनावों की पुनरावृत्ति और लोकतांत्रिक लाभ: 
बार-बार आयोजित चुनावों की वर्तमान प्रणाली को लोकतंत्र में लाभप्रद माना जाता है, जिससे मतदाताओं को अपनी आवाज़ अधिक बार व्यक्त करने की अनुमति मिलती है।
यह व्यवस्था राष्ट्रीय और राज्य चुनावों के बीच मुद्दों के मिश्रण को रोकती है, जिससे अधिक जवाबदेही सुनिश्चित होती है।
वर्तमान ढाँचे के तहत प्रत्येक राज्य की विशिष्ट मांगों और आवश्यकताओं को आवाज़ मिलती है।
पक्षपातपूर्ण लोकतांत्रिक संरचना: 
IDFC इंस्टीट्यूट के वर्ष 2015 के एक अध्ययन में उजागर हुआ कि एक साथ चुनाव से  इस बात की 77% संभावना बनती है कि विजयी राजनीतिक दल या गठबंधन को लोकसभा और राज्य विधानसभाओं, दोनों में जीत प्राप्त होगी।
हालाँकि, यदि दोनों चुनाव छह माह के अंतराल पर आयोजित हों तो केवल 61% मतदाता ही दोनों चुनावों में एक ही दल को चुनेंगे।
लागत निहितार्थ और आर्थिक विचार: 
एक साथ चुनाव की लागत के बारे में निर्वाचन आयोग और नीति आयोग के अनुमान परस्पर विरोधी आँकड़े प्रकट करते हैं।
हालाँकि दीर्घावधि में सिंक्रनाइज़ेशन से प्रति मतदाता लागत में बचत हो सकती है, लेकिन बड़ी संख्या में इलेक्ट्रॉनिक वोटिंग मशीन (EVMs) और वोटर वेरिफाइड पेपर ऑडिट ट्रेल्स (VVPATs) की तैनाती के लिये लघु-आवधिक खर्च बढ़ सकता है।
आर्थिक शोध से पता चलता है कि राजनीतिक दलों और उम्मीदवारों द्वारा किया जाने वाला चुनावी व्यय, संभावित लघु-आवधिक लागत में वृद्धि के बावजूद, अंततः अर्थव्यवस्था एवं सरकारी कर राजस्व को लाभ पहुँचाता है।
कानूनी चिंताएँ: 
एक साझा चुनाव प्रक्रिया की शुरूआत संविधान का उल्लंघन हो सकती है, जैसा कि एस।
आर।
मामले में प्रकट हुआ था जहाँ सर्वोच्च न्यायालय ने राज्यों के स्वतंत्र संवैधानिक अस्तित्व पर बल दिया था।
परामर्श प्रक्रिया में भाषा पूर्वाग्रह: 
उच्चस्तरीय समिति की परामर्श प्रक्रिया (जैसा इसकी वेबसाइट पर प्रकट है) पूर्वाग्रह, अपवर्जन और असमानता के संबंध में चिंताओं को जन्म देती है।
सूचना कोष और इंटरैक्शन प्लेटफॉर्म के रूप में उपस्थित वेबसाइट केवल अंग्रेजी एवं हिंदी में उपलब्ध है और भारत की अन्य 22 आधिकारिक भाषाओं की उपेक्षा करती है।
निर्वाचन आयोग की स्वतंत्रता: 
निर्वाचन आयोग की भूमिका और स्वतंत्रता के बारे में सवाल उठाये गए हैं।
इसे ‘नोटबंदी’ जैसे परिदृश्य से जोड़कर देखा जा रहा है जहाँ भारतीय रिज़र्व बैंक को सूचित नहीं किया गया था।
उच्चस्तरीय समिति की प्रक्रिया में निर्वाचन आयोग निष्क्रिय दिखाई देता है, जिससे चुनावों पर स्वतंत्र निर्णय लेने की उसकी स्वायत्तता खतरे में पड़ जाती है।
आगे की राह:  
आम सहमति का निर्माण करना: 
एक साथ चुनाव की व्यवहार्यता के लिये राजनीतिक दलों और राज्यों के बीच आम सहमति बनाना महत्त्वपूर्ण है।
चिंताओं को दूर करने और समर्थन हासिल करने के लिये विभिन्न हितधारकों के बीच खुले संवाद, परामर्श और विचार-विमर्श की आवश्यकता है।
संवैधानिक संशोधन: 
एक साथ चुनाव कराने के लिये संविधान, जन प्रतिनिधित्व अधिनियम 1951 और लोकसभा एवं राज्य विधानसभावों के प्रक्रिया नियमों में संशोधन किया जाना आवश्यक होगा।
इस विधिक ढाँचे में समकालिक मतदान की विशिष्ट आवश्यकताओं को समायोजित किया जाना चाहिये।
विधानसभा के कार्यकाल को लोकसभा के साथ संरेखित करना: 
संवैधानिक संशोधन में विधानसभा के कार्यकाल को लोकसभा के साथ संरेखित करना शामिल हो सकता है।
प्रस्ताव के तौर पर, कोई भी विधानसभा जिसका कार्यकाल लोकसभा चुनाव से 6 माह पूर्व या पश्चात समाप्त हो रहा हो, चुनावी प्रक्रिया को सुव्यवस्थित करते हुए अपने चुनावों को लोकसभा चुनावों से संरेखित कर सकती है।
अवसंरचना में निवेश: 
एक साथ चुनावों के सफल कार्यान्वयन के लिये चुनावी अवसंरचना एवं प्रौद्योगिकी में पर्याप्त निवेश की आवश्यकता होगी।
इसमें EVMs, VVPAT मशीन, मतदान केंद्र और प्रशिक्षित सुरक्षा कर्मियों की पर्याप्त आपूर्ति सुनिश्चित करना शामिल है।
आकस्मिकताओं के लिये विधिक ढाँचा: 
अविश्वास प्रस्ताव, समय-पूर्व विधानसभा विघटन या त्रिशंकु संसद जैसी आकस्मिकताओं से निपटने के लिये विधिक ढाँचा स्थापित करना आवश्यक है।
इस ढाँचे का उद्देश्य एक साथ चुनाव चक्र के दौरान उत्पन्न होने वाली अप्रत्याशित परिस्थितियों का प्रबंधन करना होगा।
जागरूकता और मतदाता शिक्षा: 
एक साथ चुनाव के लाभ और चुनौतियों के बारे में मतदाताओं के बीच जागरूकता पैदा करना महत्त्वपूर्ण है।
मतदाता शिक्षा कार्यक्रमों को यह सुनिश्चित करना चाहिये कि नागरिक इस प्रक्रिया को समझें, जिससे वे बिना किसी भ्रम या असुविधा के अपने मताधिकार का प्रयोग कर सकें।
डाकघर अधिनियम, 2023 (Post Office Act 2023) को संसद की मंज़ूरी विभिन्न लाभ प्रदान करेगी, लेकिन यह डाकघर अधिकारियों को दी गई अनियंत्रित अवरोधन शक्तियों (interception powers) के संबंध में चिंताएँ भी उत्पन्न करती है।
निहित मुद्दों में ‘आपातकाल’ (जिसे परिभाषित नहीं किया गया है) एवं प्रक्रियात्मक सुरक्षा उपायों की अनुपस्थिति, मनमाने ढंग से इसके उपयोग के जोखिम और अधिकारियों द्वारा अवरोधन शक्तियों के संभावित दुरुपयोग जैसे विषय शामिल हैं।
डाकघर अधिनियम 2023 की मुख्य बातें क्या हैं?
डाक सेवा महानिदेशक (Director General of Postal Services):
हाल ही में पारित अधिनियम डाक सेवा महानिदेशक को केंद्र सरकार द्वारा निर्धारित विभिन्न अतिरिक्त सेवाओं की पेशकश के लिये आवश्यक गतिविधियों से संबंधित नियम बनाने के साथ-साथ इन सेवाओं के लिये शुल्क तय करने का अधिकार देता है।
यह उल्लेखनीय है क्योंकि यह पारंपरिक मेल सेवाओं सहित डाकघरों द्वारा प्रदान की जाने वाली किसी भी सेवा के लिये निर्धारित शुल्क को संशोधित करते समय संसदीय अनुमोदन की आवश्यकता को समाप्त कर देता है।
शिपमेंट का अवरोधन:
अधिनियम में कहा गया है कि केंद्र सरकार, अधिसूचना द्वारा, निम्नलिखित विषयों के हित में किसी भी अधिकारी को डाकघर द्वारा संचरण के दौरान किसी भी वस्तु को अवरुद्ध करने, उसे खोलने या निरुद्ध करने का अधिकार दे सकती है:
राज्य की सुरक्षा,
विदेशी राज्यों के साथ मैत्रीपूर्ण संबंध,
लोक व्यवस्था, आपातकाल या लोक सुरक्षा 
इस अधिनियम के किसी भी उपबंध के किसी भी उल्लंघन के मामले में।
नए अधिनियम में एक व्यापक प्रावधान शामिल है जिसका उद्देश्य तस्करी और डाक पैकेजों के माध्यम से मादक पदार्थों एवं प्रतिबंधित वस्तुओं के अवैध संचरण को रोकना है।
केंद्र सरकार एक अधिसूचना के माध्यम से किसी अधिकारी को अधिकार सौंपेगी जो अवरोधन को अंजाम दे सकता है।
आइडेंटिफायर्स और पोस्ट कोड:
अधिनियम की धारा 5 की उपधारा 1 में कहा गया है कि “केंद्र सरकार वस्तुओं पर पते, एड्रेस आइडेंटिफायर्स और पोस्टकोड के उपयोग के लिये मानक निर्धारित कर सकती है।
”
यह प्रावधान किसी परिसर की सटीक पहचान के लिये भौगोलिक निर्देशांक के आधार पर भौतिक पते को डिजिटल कोड से बदल देगा।
डिजिटल एड्रेसिंग एक दूरदर्शी अवधारणा है, जो छँटाई प्रक्रिया को सरल बना सकती है और मेल एवं पार्सल डिलीवरी की सटीकता को बढ़ा सकती है।
अपराधों और दंडों को हटाना:
अधिनियम में डाकघर के किसी अधिकारी द्वारा डाक वस्तुओं की चोरी, हेराफेरी या विनाश के लिये दंड का प्रावधान नहीं रखा गया है, जैसा वर्ष 1898 के मूल अधिनियम में रहा था।
धारा 7 के तहत जुर्माना:
प्रत्येक व्यक्ति जो डाकघर द्वारा प्रदत्त सेवा का लाभ उठाता है, ऐसी सेवा के संबंध में शुल्क का भुगतान करने के लिये उत्तरदायी होगा।
यदि कोई व्यक्ति उप-धारा (1) में निर्दिष्ट शुल्क का भुगतान करने से इनकार करता है या इसकी उपेक्षा करता है तो ऐसी राशि इस तरह वसूली योग्य होगी जैसे कि यह उस पर देय भू-राजस्व का बकाया हो।
केंद्र की अनन्यता की समाप्ति:
वर्तमान अधिनियम ने वर्ष 1898 के अधिनियम की धारा 4 को निरसित कर दिया है जो केंद्र को सभी पत्रों को डाक द्वारा प्रेषण पर अनन्य विशेषाधिकार प्रदान करती थी।
कूरियर सेवाएँ अपने कूरियर को ‘लेटर्स’ के बजाय ‘डॉक्यूमेंट’ और ‘पार्सल’ कहकर वर्ष 1898 के अधिनियम को दरकिनार करती रही हैं।
भारतीय डाकघर अधिनियम, 1898 (Indian Post Office Act 1898)
यह भारत में डाकघरों से संबंधित कानून को समेकित और संशोधित करने के उद्देश्य से 1 जुलाई 1898 को लागू किया गया था।
यह केंद्र सरकार द्वारा प्रदत्त डाक सेवाओं के लिये विनियमन प्रदान करता था।
यह केंद्र सरकार को पत्र प्रेषण पर अनन्य विशेषाधिकार प्रदान करता था और पत्र प्रेषण पर केंद्र सरकार का एकाधिकार स्थापित करता था।
डाकघर अधिनियम 2023 में क्या कमियाँ हैं?
डाक सेवाओं का कूरियर सेवाओं से भिन्न विनियमन:
वर्तमान में सार्वजनिक और निजी क्षेत्रों द्वारा सदृश डाक सेवाओं के विनियमन के लिये अलग-अलग रूपरेखाएँ हैं।
निजी कूरियर सेवाएँ वर्तमान में किसी विशिष्ट कानून के तहत विनियमित नहीं हैं।
इससे कुछ प्रमुख अंतर पैदा होते हैं।
उदाहरण के लिये, वर्ष 1898 के अधिनियम ने ‘इंडिया पोस्ट’ के माध्यम से प्रसारित वस्तुओं के अवरोधन के लिये एक रूपरेखा प्रदान की।
निजी कूरियर सेवाओं के लिये ऐसा कोई प्रावधान नहीं है।
वर्तमान अधिनियम में भी इस प्रावधान को बरकरार रखा गया है।
एक अन्य महत्त्वपूर्ण अंतर उपभोक्ता संरक्षण ढाँचे के अनुप्रयोग में उत्पन्न होता है।
उपभोक्ता संरक्षण अधिनियम, 2019 ‘इंडिया पोस्ट’ की सेवाओं पर लागू नहीं होता है, लेकिन यह निजी कूरियर सेवाओं पर लागू होता है।
डाकघर अधिनियम 2023 वर्ष 1898 के अधिनियम को प्रतिस्थापित करने की इच्छा रखते हुए भी इन प्रावधानों को बनाये रखता है।
प्रक्रियात्मक सुरक्षा उपायों का अभाव मूल अधिकारों का उल्लंघन करता है:
विधेयक में डाक वस्तुओं के अवरोधन के विरुद्ध कोई प्रक्रियात्मक सुरक्षा उपाय निर्दिष्ट नहीं किया गया है।
इससे निजता के अधिकार और वाक् एवं अभिव्यक्ति स्वातंत्र्य के अधिकार का उल्लंघन हो सकता है।
दूरसंचार के अवरोधन के मामले में पीपुल्स यूनियन फॉर सिविल लिबर्टीज (PUCL) बनाम भारत संघ मामले (1996) में सर्वोच्च न्यायालय ने माना कि अवरोधन की शक्ति को विनियमित करने के लिये एक उचित एवं सम्यक प्रक्रिया मौजूद होनी चाहिये।
अन्यथा अनुच्छेद 19(1)(a) (वाक् एवं अभिव्यक्ति स्वातंत्र्य) और अनुच्छेद 21 (प्राण एवं दैहिक स्वतंत्रता के अधिकार के एक भाग के रूप में निजता का अधिकार) के तहत नागरिकों के अधिकारों की रक्षा करना संभव नहीं होगा।
‘आपातकाल’ का आधार उचित प्रतिबंधों से परे है:
विधि आयोग (1968) ने 1898 के अधिनियम का परीक्षण करते समय पाया था कि ‘आपातकाल’ (emergency) शब्द को स्पष्ट रूप से परिभाषित नहीं किया गया है और इस प्रकार यह अवरोधन के लिये एक अत्यंत व्यापक आधार प्रदान करता है।
इसे वर्तमान अधिनियम में भी बरकरार रखा गया है।
इसमें कहा गया है कि सार्वजनिक आपातकाल अवरोधन के लिये संवैधानिक रूप से स्वीकार्य आधार नहीं हो सकता है, यदि यह राज्य की सुरक्षा, सार्वजनिक व्यवस्था या संविधान में निर्दिष्ट किसी अन्य आधार को प्रभावित नहीं करता हो।
सेवाओं में चूक के लिये दायित्व से छूट:
अधिनियम के तहत प्रदत्त रूपरेखा रेलवे के मामले में लागू कानून के विपरीत है, जो केंद्र सरकार द्वारा प्रदत्त एक अन्य वाणिज्यिक सेवा है।
रेल दावा अधिकरण अधिनियम 1987 (Railway Claims Tribunal Act 1987) भारतीय रेलवे के विरुद्ध सेवाओं में खामियों की शिकायतों के निपटान के लिये अधिकरणों की स्थापना करता है।
इनमें माल की हानि, क्षति या ग़ैर-डिलीवरी और किराए या माल की वापसी जैसी शिकायतें शामिल हैं।
सभी अपराधों और दंडों को हटाना:
वर्ष 1898 के अधिनियम के तहत, डाक अधिकारी द्वारा डाक वस्तुओं को अवैध रूप से खोलना दो वर्ष तक की क़ैद, जुर्माना या दोनों से दंडनीय था।
डाक अधिकारियों के अलावा अन्य व्यक्तियों को भी मेल बैग खोलने के लिये दंडित किया जाता था।
इसके विपरीत, वर्ष 2023 के अधिनियम के तहत ऐसे कृत्यों के विरुद्ध कोई दंड नहीं होगा।
इससे व्यक्तियों की निजता के अधिकार पर प्रतिकूल प्रभाव पड़ सकता है।
डाक सेवाओं से संबंधित विशिष्ट उल्लंघन भारतीय दंड संहिता (IPC) जैसे अन्य कानूनों के दायरे में भी शामिल नहीं हैं।
कुछ मामलों में परिणामों पर स्पष्टता का अभाव:
अधिनियम में कहा गया है कि कोई भी अधिकारी ‘इंडिया पोस्ट’ द्वारा प्रदत्त सेवा के संबंध में किसी दायित्व का भागी नहीं होगा।
यह छूट वहाँ लागू नहीं होगी जहाँ अधिकारी ने धोखाधड़ी से काम किया हो या जानबूझकर सेवा की हानि, देरी या गलत डिलीवरी की हो।
हालाँकि, अधिनियम यह निर्दिष्ट नहीं करता है कि यदि कोई अधिकारी ऐसा कृत्य करता है तो उस पर क्या कार्रवाई होगी।
जन विश्वास अधिनियम, 2023 के तहत संशोधन से पहले वर्ष 1898 के तहत इन अपराधों के लिये दो वर्ष तक की क़ैद, जुर्माना या दोनों की सज़ा का प्रावधान था।
आगे की राह
सुदृढ़ प्रक्रियात्मक सुरक्षा उपायों को शामिल करना:
इंडिया पोस्ट के माध्यम से प्रेषित वस्तुओं के अवरोधन के लिये स्पष्ट और व्यापक प्रक्रियात्मक सुरक्षा उपाय लागू करें।
इसमें वाक् एवं अभिव्यक्ति की स्वतंत्रता और व्यक्तियों की निजता के अधिकार की रक्षा के लिये निरीक्षण तंत्र, न्यायिक वारंट और संवैधानिक सिद्धांतों का पालन शामिल होना चाहिये।
न्यायमूर्ति (सेवानिवृत्त) के।
एस पुट्टास्वामी बनाम भारत संघ मामले (2017) में संचार के अधिकार (right to communication) को निजता के अधिकार का एक अंग माना गया है और इस प्रकार इसे संविधान के अनुच्छेद 21 के तहत संरक्षित किया गया है।
अवरोधन के लिये आधार को परिभाषित करना:
अवरोधन के आधारों को परिष्कृत और स्पष्ट रूप से परिभाषित करें, विशेष रूप से ‘आपातकाल’ शब्द को, ताकि सुनिश्चित हो कि यह संविधान के तहत युक्तियुक्त निर्बंधों के साथ संरेखित हो।
संभावित दुरुपयोग को रोकने और व्यक्तिगत अधिकारों को बनाए रखने के लिये आपातकालीन शक्तियों के प्रयोग को सीमित करें।
ज़िला रजिस्ट्रार एवं कलेक्टर, हैदराबाद बनाम केनरा बैंक मामले (2005) में सर्वोच्च न्यायालय  ने माना कि ग्राहक द्वारा बैंक के संरक्षण में सौपे गए गोपनीय दस्तावेजों या सूचना के परिणामस्वरूप निजता के अधिकार का लोप नहीं हो जाता।
इसलिये, यदि कुछ व्यक्तिगत वस्तुओं को पत्राचार के लिये डाकघर को सौंपा जाता है तो इसमें व्यक्ति के निजता के अधिकार का लोप नहीं हो जाता।
न्यायालय ने कई निर्णयों में यह भी कहा है कि निजता का अधिकार तलाशी और जब्ती से पहले कारणों की लिखित रिकॉर्डिंग की आवश्यकता को लागू करता है।
संतुलित दायित्व ढाँचा:
डाकघर की स्वतंत्रता और दक्षता को खतरे में डाले बिना दायित्व के लिये स्पष्ट नियम निर्धारित कर उसकी जवाबदेही सुनिश्चित करें।
संभावित दुरुपयोग के बारे में चिंताओं का समाधान करें और हितों के टकराव को, विशेष रूप से विभिन्न सेवा शुल्क निर्धारित करने के संबंध में, रोकें।
सक्षम प्राधिकारी को अवरोधन शक्तियों के किसी भी मनमाने दुरुपयोग के लिये जवाबदेह ठहराया जाना चाहिये, जहाँ उनके बचाव के लिये ‘गुड फेथ’ खंड का प्रयोग नहीं हो।
इन विधानों के तहत निजता के अधिकार के उल्लंघन के मामले में, राहत (मुआवजा सहित) केवल संवैधानिक अदालतों से मांगी जा सकती है।
अनधिकृत अनावरण के मुद्दे को संबोधित करना:
डाक अधिकारियों द्वारा डाक वस्तुओं के अनधिकृत अनावरण को संबोधित करते हुए, अधिनियम के भीतर विशिष्ट अपराधों और दंडों को पुनः लागू करें।
उपभोक्ताओं के निजता के अधिकार की सुरक्षा के लिये एक कानूनी ढाँचा स्थापित करें जो व्यक्तियों को कदाचार, धोखाधड़ी, चोरी और अन्य अपराधों के लिये ज़िम्मेदार ठहराए।
नागरिक और राजनीतिक अधिकारों पर अंतर्राष्ट्रीय अनुबंध 1966 (International Covenant on Civil and Political Rights 1966), जिसमें भारत एक पक्षकार है, का अनुच्छेद 17 कहता है कि “किसी को भी उसकी निजता, परिवार, घर और पत्र-व्यवहार में मनमाने या गैरकानूनी हस्तक्षेप के अधीन नहीं किया जाएगा और न ही उसके सम्मान एवं प्रतिष्ठा पर ग़ैर-कानूनी हमले किये जाएँगे।
”
पिछले 20 वर्षों में स्कूली शिक्षा और शिक्षा में बुनियादी अधिगम (लर्निंग) के संबंध में होती रही चर्चाओं के कारण भारत में नीतियों एवं प्राथमिकताओं में उल्लेखनीय बदलाव हुए हैं।
हाल ही में ‘ASER 2023: बियॉन्ड बेसिक्स’ रिपोर्ट 26 राज्यों के 28 ज़िलों में आयोजित की गई, जिसमें 14-18 आयु वर्ग के 34,745 युवा शामिल थे।
किशोरों पर केंद्रित यह रिपोर्ट भारत में युवजन आबादी के लिये अधिगम प्रतिफलों (learning outcomes) को बेहतर बनाने और देश के जनसांख्यिकीय लाभांश का अधिकतम लाभ उठाने के बारे में नए विचार प्रदान करती है।
शिक्षा की वार्षिक स्थिति रिपोर्ट (ASER 2023: Beyond Basics) क्या है?
परिचय:
ASER गैर-सरकारी संस्था ‘प्रथम एजुकेशन फाउंडेशन’ द्वारा आयोजित एक राष्ट्रव्यापी नागरिक-नेतृत्वकारी घरेलू सर्वेक्षण है जो ग्रामीण भारत में बच्चों की स्कूली शिक्षा और अधिगम की स्थिति पर एक दृष्टि प्रदान करता है।
बेसिक ASER 3 से 16 वर्ष आयु वर्ग के बच्चों के लिये प्री-स्कूल और स्कूल में नामांकन के संबंध में सूचना एकत्र करता है और 5 से 16 आयु वर्ग के बच्चों की बुनियादी पठन (reading) एवं अंकगणित क्षमताओं को समझने के लिये उनका मूल्यांकन करता है।
पहली बार वर्ष 2005 में क्रियान्वित बेसिक ASER सर्वेक्षण वर्ष 2014 तक प्रतिवर्ष आयोजित किया जा रहा था जिसे फिर वर्ष 2016 में एक वैकल्पिक-वर्ष चक्र (alternate-year cycle) में बदल दिया गया।
उद्देश्य:
 वर्ष 2023 का सर्वेक्षण ग्रामीण भारत में 14 से 18 वर्ष के बच्चों पर, विशेष रूप से रोज़मर्रा के जीवन में पठन एवं गणित कौशल को लागू कर सकने की उनकी क्षमता और उनकी आकांक्षाओं पर केंद्रित था।
हालिया सर्वेक्षण ग्रामीण भारत में युवा विकास के विविध पहलुओं पर साक्ष्य प्राप्त करने के व्यापक उद्देश्य के साथ आयोजित किया गया, जिसका उपयोग सभी क्षेत्रों के हितधारक सूचना-संपन्न नीति एवं अभ्यास के लिये कर सकते हैं।
वर्ष 2023 के सर्वेक्षण ने निम्नलिखित क्षेत्रों में अन्वेषण किया:
गतिविधि: भारत के युवा वर्तमान में किन गतिविधियों में संलग्न हैं?
 योग्यता: क्या उनके पास बुनियादी और व्यावहारिक पठन एवं गणित क्षमताएँ हैं?
 डिजिटल जागरूकता और कौशल: क्या उनके पास स्मार्टफोन तक पहुँच है? वे स्मार्टफोन का उपयोग किस लिये करते हैं और क्या वे अपने स्मार्टफोन पर सरल कार्यों को पूरा करने में सक्षम हैं?
  आकांक्षाएँ: वे क्या बनने की आकांक्षा रखते हैं? उनके आदर्श कौन हैं?
रिपोर्ट के मुख्य निष्कर्ष क्या हैं?
गतिविधि:
 नामांकन में वृद्धि: कुल मिलाकर 14-18 आयु वर्ग के 86।
8% बच्चे किसी शैक्षणिक संस्थान में नामांकित हैं।
नामांकित नहीं होने वाले युवाओं का प्रतिशत 14 वर्षीय किशोरों के लिये 3।
9% और 18 वर्षीय किशोरों के लिये 32।
6% है।
व्यावसायिक प्रशिक्षण: कॉलेज स्तर के युवाओं द्वारा व्यावसायिक प्रशिक्षण प्राप्त करने की सबसे अधिक संभावना (16।
2%) दिखती है।
अधिकांश युवा कम अवधि (6 माह या उससे कम) के पाठ्यक्रम ग्रहण कर रहे हैं।
क्षमता:
बुनियादी कौशल: 14-18 आयु वर्ग के लगभग 25% बच्चे अभी भी अपनी क्षेत्रीय भाषा में कक्षा 2 स्तर का पाठ धाराप्रवाह पढ़ सकने में सक्षम नहीं हैं।
उनमें आधे से अधिक गणित में विभाजन (3-अंकीय संख्या का विभाजन 1-अंकीय संख्या से करने) में समस्या रखते हैं।
14-18 आयु वर्ग के केवल 43।
3% बच्चे ही ऐसी समस्याओं को सही ढंग से हल कर पाते हैं।
प्रतिदिन गणना: सर्वेक्षण में शामिल लगभग 85% युवा पैमाने का उपयोग करके लंबाई माप सकते हैं जब प्रारंभिक बिंदु 0 सेमी हो।
शुरुआती बिंदु को स्थानांतरित करने पर यह अनुपात तेज़ी से गिरकर 39% हो जाता है।
कुल मिलाकर, लगभग 50% युवा अन्य सामान्य गणनाएँ कर सकते हैं।
दैनिक जीवन में अनुप्रयोग: जो बच्चे कक्षा I स्तर या उससे ऊपर का पाठ पढ़ सकते हैं, उनमें से लगभग दो-तिहाई लिखित निर्देशों को पढ़ने और समझने के आधार पर 4 में से कम से कम 3 प्रश्नों का उत्तर दे सकने में सक्षम हैं।
वित्तीय गणना: जो युवा घटाव या अन्य गणित क्रियाएँ कर सकते हैं, उनमें से 60% से अधिक बजट प्रबंधन कार्य करने में सक्षम हैं, लगभग 37% छूट का अनुप्रयोग कर सकते हैं, लेकिन केवल 10% ही पुनर्भुगतान की गणना कर सकते हैं।
हालाँकि, बालिकाएँ लगभग इस सभी कार्यों में बालकों की तुलना में खराब प्रदर्शन रखती हैं।
डिजिटल जागरूकता और कौशल:
 डिजिटल पहुँच: सभी युवाओं में से लगभग 90% के पास घर में स्मार्टफोन है और वे इसका उपयोग करना जानते हैं।
बालकों की तुलना में बालिकाओं को स्मार्टफोन या कंप्यूटर का उपयोग करना कम आता है।
संचार और ऑनलाइन सुरक्षा: सर्वेक्षण में शामिल सोशल मीडिया का उपयोग करने वाले सभी युवाओं में से केवल आधे ही ऑनलाइन सुरक्षा सेटिंग्स से परिचित हैं।
डिजिटल कार्य: 70% बच्चे किसी प्रश्न का उत्तर खोजने के लिये इंटरनेट ब्राउज़ करना जानते हैं और लगभग दो-तिहाई किसी विशिष्ट समय के लिये अलार्म सेट कर सकते हैं।
एक तिहाई से अधिक बच्चे दो बिंदुओं के बीच यात्रा में लगने वाले समय का पता लगाने के लिये गूगल मैप का उपयोग कर सकते हैं।
इन सभी कार्यों में बालक बालिकाओं से बेहतर प्रदर्शन करते नज़र आते हैं।
रिपोर्ट में उजागर हुई प्रमुख चिंताएँ कौन-सी हैं?
सीमित शैक्षणिक सफलता से उत्पन्न चुनौतियाँ:
बुनियादी गणना ज्ञान का निम्न स्तर: रिपोर्ट बुनियादी गणना ज्ञान (foundational numeracy) के अपर्याप्त स्तरों को उजागर करती है जो बच्चों की दिन-प्रतिदिन की गणनाओं को संभालने की क्षमता में उल्लेखनीय बाधा उत्पन्न कर सकती है।
सपाट अधिगम प्रक्षेपपथ: समय के साथ, छात्रों की शैक्षणिक प्रगति में कोई महत्त्वपूर्ण सुधार नहीं हुआ है।
पाठ्यचर्या संबंधी बाधाओं से उत्पन्न चुनौतियाँ:
तीव्र शैक्षणिक प्रतिस्पर्द्धा: भारत में माता-पिता प्रायः अपने बच्चों के लिये अतिमहत्त्वाकांक्षी आकांक्षाएँ रखते हैं।
माता-पिता की ये आकांक्षाएँ तीव्र शैक्षणिक प्रतिस्पर्द्धा, व्यापक कोचिंग और परिवारों द्वारा भारी खर्च में तब्दील हो जाती हैं।
इन सबके कारण परीक्षा का दबाव बढ़ जाता है और परीक्षा परिणाम खराब होने पर छात्र एवं उनके परिवार गंभीर निराशा के शिकार होते हैं।
अतिमहत्त्वाकांक्षी पाठ्यक्रम: भारतीय शिक्षा प्रणाली में ‘अतिमहत्त्वाकांक्षी’ पाठ्यक्रम पाया जाता है जो इस बात पर ध्यान नहीं देता है कि कई छात्रों में वृहत अधिगम कमी होती है और वे ग्रेड स्तर के पाठ्यक्रम को संभाल सकने में असमर्थ होते हैं।
उदाहरण के लिये, वर्ष 2009 में जब पहली और अंतिम बार भारत के दो राज्यों ने अंतर्राष्ट्रीय छात्र मूल्यांकन कार्यक्रम (Programme for International Student Assessment- PISA) में भाग लिया, तो वे नीचे से दूसरे स्थान पर (अंतिम स्थान पर रहे किर्गिस्तान से ऊपर) रहे।
अस्पष्ट आकांक्षाओं से उत्पन्न चुनौतियाँ:
अध्ययन के लिये प्रेरित नहीं: सर्वेक्षण के निष्कर्षों में बालिकाओं की तुलना में बालकों का एक बड़ा भाग 12वीं कक्षा के बाद पढ़ाई जारी रखने की इच्छा नहीं रखता था।
चर्चा के दौरान, बालिकाओं ने कम से कम स्नातक स्तर तक पढ़ाई करने की इच्छा व्यक्त की, जबकि बालक आय अर्जन में लगना चाहते थे।
आश्चर्यजनक नहीं है कि वर्तमान में स्कूल या कॉलेज में नामांकित नहीं होने वाले युवाओं का अनुपात आयु वृद्धि के साथ बढ़ता जाता है (14 वर्ष के 3।
9% से बढ़कर 16 वर्ष के 10।
9% और 18 वर्ष के 32।
6% तक)।
स्पष्टता की कमी: जब छात्रों के लिये अपने भविष्य के बारे में निर्णय लेने की बात आती है तो उनके पास स्पष्ट मार्गदर्शन की कमी होती है।
कई छात्र इस बात को लेकर अनिश्चित हैं कि उन्हें क्या पढ़ना चाहिये, उन्हें और कितनी शिक्षा की आवश्यकता है और उन्हें किस प्रकार की नौकरियों का लक्ष्य रखना चाहिये।
ASER रिपोर्ट में उल्लेख किया गया है कि प्रत्येक पाँच में से एक युवा किसी भी ऐसे काम या नौकरी का नाम बता सकने में असमर्थ था जिसकी वह आकांक्षा रखता था।
कोई ‘रोल मॉडल’ नहीं: ASER रिपोर्ट में साझा किये गए आँकड़ों के अनुसार, सर्वेक्षण में शामिल छात्रों में से 42।
5% बालकों और 48।
3% बालिकाओं के पास अपने इच्छित कार्य के लिये कोई ‘रोल मॉडल’ नहीं था।
डिजिटल अभाव से उत्पन्न चुनौतियाँ:
 कम तकनीकी रुझान: इस आयु वर्ग के अधिकांश युवा कला/मानविकी विषय में नामांकित थे।
कक्षा XI या इससे उच्चतर स्तर पर आधे से अधिक बच्चे कला/मानविकी विषय (55।
7%) में नामांकित हैं, जिसके बाद STEM (31।
7%) और वाणिज्य (9।
4%) में नामांकित छात्र हैं।
STEM विषय में बालकों (36।
3%) की तुलना में बालिकाओं (28।
1%) के नामांकित होने की संभावना कम दिखी।
डिजिटल घटक का सतही स्तर पर उपयोग: लगभग 80% युवाओं ने बताया कि उन्होंने संदर्भ सप्ताह के दौरान मनोरंजन से संबंधित गतिविधि, जैसे फिल्म देखने या संगीत सुनने के लिये अपने स्मार्टफोन का उपयोग किया।
डिजिटल घटक दिलचस्प है क्योंकि एक स्तर पर यह दर्शाता है कि हर कोई जानता है कि बुनियादी चीज़ों का उपयोग कैसे करना है।
लेकिन वे इसका गहराई से उपयोग नहीं कर रहे हैं; वे सतही स्तर का उपयोग कर रहे हैं, जैसे कि मुख्यतः सोशल मीडिया का इस्तेमाल करना।
तकनीकी पहुँच में लिंग अंतराल: बालिकाओं की तुलना में बालकों के पास अपना स्मार्टफोन होने की संभावना दोगुनी से भी अधिक है और इसलिये वे डिवाइस का उपयोग करने और विभिन्न प्रकार के कार्यों के लिये इसका उपयोग करने में कहीं अधिक समय व्यतीत कर रहे हैं।
आगे की राह
आरंभिक बाल्यावस्था के संघर्षों को कम करना:
 वित्तीय सहायता और अनुदान: आर्थिक रूप से वंचित छात्रों को वित्तीय सहायता एवं अनुदान प्रदान करें क्योंकि इनमें से कई छात्रों को इस आयु वर्ग के दौरान आय अर्जन एवं अपने परिवारों को आर्थिक रूप से सहयोग देने की आवश्यकता होती है और यह एक दुष्चक्र का निर्माण करता है।
सामाजिक मानदंडों में बदलाव लाना: बालिकाओं के लिये, विवाह की उचित आयु के संबंध में सामाजिक मानदंडों में बदलाव लाना आगे पढ़ाई जारी रखने की उनकी क्षमता का प्रमुख प्रेरक तत्व है।
अधिगम में सुधार के लिये व्यापक रणनीति:
 लचीली शिक्षा प्रणाली: लचीलेपन को अपनाने में प्रायः दूरस्थ शिक्षा, ऑनलाइन संसाधनों और इंटरैक्टिव प्लेटफॉर्मों की सुविधा के लिये प्रौद्योगिकी का लाभ उठाना शामिल होता है, जो समग्र शैक्षिक अनुभव को संवृद्ध करता है।
एक साधन होना चाहिये जहाँ कोई छात्र कई प्रकार के अधिगम और आय अर्जन के अवसरों के लिये पंजीकरण करा सकता हो।
सुधार मूल्यांकन: NEP 2020 में 100% माध्यमिक विद्यालय नामांकन के लक्ष्य की बात की गई है, जिसे “छात्रों के नामांकन, उपस्थिति और अधिगम स्तर की सावधानीपूर्वक ट्रैकिंग के माध्यम से प्राप्त किया जाना है, ताकि उन्हें स्कूल में फिर से प्रवेश करने या आगे बढ़ने के लिये उपयुक्त अवसर प्रदान किये जा सकें।
”
  मूल्यांकन कब और कैसे हो, इसमें सुधार के माध्यम से परीक्षा के दबाव को कम किया जा सकता है।
‘पैथवे लिंकिंग’: माध्यमिक विद्यालय सुधार अवधारणाओं को ‘निपुण’ (NIPUN) के साथ जोड़ना स्कूल सुधार विचारों को व्यावहारिक उपायों में बदलने के लिये महत्त्वपूर्ण है।
परिणामों की सूक्ष्मता से निगरानी करना सुधार और अंततः सफलता की कुंजी होगा।
‘फ्यूचर रेडी स्टूडेंट्स’ तैयार करना:
 आलोचनात्मक सोच विकसित करने पर ध्यान देना: आलोचनात्मक सोच और अधिक समग्र, जिज्ञासा-आधारित, खोज-आधारित, चर्चा-आधारित एवं विश्लेषण-आधारित शिक्षा के लिये अवसर प्रदान करने हेतु प्रत्येक विषय में पाठ्यचर्या की सामग्री को उसकी मूल अनिवार्यताओं तक कम किया जाना चाहिये।
भविष्योन्मुखी स्कूल प्रणालियाँ: छात्रों को अधिक भविष्योन्मुखी बनाने के लिये हमारी स्कूली शिक्षा प्रणाली को संशोधित करने की आवश्यकता है जो बच्चों को ऐसे रास्तों पर आगे बढ़ सकने में मदद दे और उनका मार्गदर्शन कर सके जिससे उन्हें लाभ हो तथा वे अधिक आशान्वित स्थिति में हों।
डिजिटल मेंटरशिप कार्यक्रम: डिजिटल मेंटरशिप कार्यक्रमों को लागू करें जो छात्रों को उनकी रुचि के क्षेत्रों में पेशेवरों और विशेषज्ञों से जोड़ सकें।
इससे छात्रों को उनके भविष्य के बारे में सूचित निर्णय लेने में मार्गदर्शन प्रदान करने में मदद मिल सकती है।
भारत के रक्षा मंत्री ने हाल ही में 22 वर्ष के अंतराल के बाद यूनाइटेड किंगडम (UK) का दौरा किया, जो राजनयिक संलाग्न्ताओं में एक महत्त्वपूर्ण बदलाव का प्रतीक है।
पिछले दो दशकों में अवसरों में वृद्धि देखी गई है, जो मुख्य रूप से चीनी सैन्य शक्ति की वृद्धि और हिंद महासागर में इसके विस्तार से प्रेरित है, जिससे भारत के लिये और यूके के लिये महत्त्वपूर्ण समुद्री संचार मार्गों (Sea Lines of Communications- SLOCs) को खतरा पैदा हो गया है।
यूके के साथ भारत के संबंधों में हालिया घटनाक्रम क्या रहे हैं?
 यूक्रेन संकट से उत्पन्न चुनौती के बावजूद, भारत-ब्रिटेन संबंध में वृद्धि हुई है, जिसकी पुष्टि वर्ष 2021 में संपन्न व्यापक रणनीतिक साझेदारी (Comprehensive Strategic Partnership) से होती है।
इस समझौते ने भारत-ब्रिटेन संबंधों के लिये रोडमैप 2030 भी स्थापित किया, जो मुख्य रूप से द्विपक्षीय संबंधों के लिये साझेदारी योजनाओं की रूपरेखा तैयार करता है।
दोनों देशों ने रक्षा-संबंधी व्यापार और साइबर सुरक्षा एवं रक्षा सहयोग को गहन करने की दिशा में वार्ता की है।
भारत और यूके में ऑनलाइन अवसंरचना की सुरक्षा के लिये एक नए संयुक्त साइबर सुरक्षा कार्यक्रम की घोषणा की जाने वाली है।
भारत और यूके पहले रणनीतिक तकनीकी संवाद (Strategic Tech Dialogue) की भी योजना रखते हैं जो उभरती प्रौद्योगिकियों पर एक मंत्रीस्तरीय शिखर सम्मेलन होगा।
इसके अतिरिक्त, यूके और भारत समुद्री क्षेत्र में अपने सहयोग को मज़बूत करने पर सहमत हुए हैं क्योंकि यूके भारत की हिंद-प्रशांत महासागर पहल में शामिल हो रहा है और दक्षिण पूर्व एशिया में समुद्री सुरक्षा मुद्दों पर एक प्रमुख भागीदार बनेगा।
भारत-यूके भागीदारी क्यों महत्त्वपूर्ण है?
 यूके के लिये:
     हिंद-प्रशांत क्षेत्र में बाज़ार हिस्सेदारी और रक्षा, दोनों मामले में भारत यूके के लिये एक प्रमुख रणनीतिक भागीदार है, जैसा कि वर्ष 2015 में भारत और यूके के बीच रक्षा एवं अंतर्राष्ट्रीय सुरक्षा भागीदारी पर हस्ताक्षर द्वारा रेखांकित किया गया था।
भारत के साथ मुक्त व्यापार समझौता (FTA) संपन्न होने से यूके की ‘ग्लोबल ब्रिटेन’ महत्त्वाकांक्षाओं को बढ़ावा मिलेगा, जहाँ यूके ‘ब्रेग्जिट’ (Brexit) के बाद से यूरोप से परे भी अपने बाज़ारों के विस्तार की इच्छा रखता है।
ब्रिटेन एक गंभीर वैश्विक खिलाड़ी के रूप में वैश्विक मंच पर अपनी जगह पक्की करने के लिये हिंद-प्रशांत क्षेत्र की विकास करती अर्थव्यवस्थाओं में अवसरों का लाभ उठाने की कोशिश कर रहा है।
* भारत के साथ अच्छे द्विपक्षीय संबंधों से ब्रिटेन इस लक्ष्य को प्राप्त करने हेतु बेहतर स्थिति में होगा।
* भारत के लिये:
    * यूके हिंद-प्रशांत में एक क्षेत्रीय शक्ति है, जहाँ पर ओमान, सिंगापुर, बहरीन, केन्या और हिंद महासागर के ब्रिटिश क्षेत्रों में इसका नौसैनिक प्रभाव है।
* यूके ने भारत में नवीकरणीय ऊर्जा के उपयोग का समर्थन करने के लिये 70 मिलियन अमेरिकी डॉलर की ब्रिटिश अंतर्राष्ट्रीय निवेश वित्तपोषण की भी पुष्टि की है।
* इस वित्तपोषण से क्षेत्र में नवीकरणीय ऊर्जा अवसंरचना के निर्माण और सौर ऊर्जा के विकास में मदद मिलेगी।
* भारत ने श्रम-गहन निर्यातों के लिये शुल्क रियायत के अलावा भारतीय मात्यिसिकी, फार्मास्यूटिकल्स और कृषि उत्पादों के लिये सुगम बाज़ार पहुँच की मांग की है।
￼
भारत-यूके संबंधों को बढ़ावा देने में अन्य देशों की क्या भूमिका है?
* यूएसए: भारत और यूके के बीच द्विपक्षीय संबंधों को बदलने में संयुक्त राज्य अमेरिका केंद्रीय भूमिका रखता है।
अमेरिका द्वारा भारत को एक उभरती हुई वैश्विक शक्ति और हिंद-प्रशांत में एक महत्त्वपूर्ण भागीदार के रूप में मान्यता देने से यूके भी भारत की ओर आकर्षित हुआ।
* यह अमेरिका ही था जिसने सबसे पहले अंतर्राष्ट्रीय प्रणाली में भारत के तेज़ी से बढ़ते सापेक्षिक महत्त्व को पहचाना।
* 20वीं सदी के अंत में अमेरिका ने इस दृष्टिकोण के साथ भारत के उत्थान में सहायता करने की एक नीति का अनावरण किया कि एक मज़बूत भारत एशिया और विश्व में अमेरिकी हितों की पूर्ति करेगा।
* चीन: अमेरिका के लिये, भारत के उत्थान में सहायता करने की रणनीतिक प्रतिबद्धता चीन के प्रभुत्व वाले एशिया में निहित खतरों की पहचान करने से संलग्न थी।
* पिछले दो दशकों में यूके और चीन ने उत्कृष्ट द्विपक्षीय संबंध साझा किये जहाँ पिछले दशक को वर्ष 2015 में चीन के साथ संबंधों का ‘स्वर्णिम दशक’ घोषित किया गया।
* हालाँकि, चीन की विस्तारवादी नीतियों (Chinese expansionist policies) और चीनी शक्ति के साथ अमेरिका के टकराव के कारण यूके ने भारत के साथ एक बार फिर एक महत्त्वपूर्ण भागीदार के रूप में अपना ‘हिंद-प्रशांत झुकाव’ (Indo-Pacific tilt) प्रदर्शित किया है।
यूके के साथ रक्षा संबंधों से भारतीय नौसेना को किस प्रकार लाभ प्राप्त हो सकता है?
भारतीय नौसेना की क्षमता आवश्यकताएँ और रणनीतिक प्राथमिकताएँ:
चीन की पीपुल्स लिबरेशन आर्मी नेवी (PLAN) की तुलना में भारतीय नौसेना को क्षमता-संबंधी चुनौतियों का सामना करना पड़ता है।
भारतीय रक्षा मंत्री की यूके यात्रा इन कमियों को दूर करने पर केंद्रित थी, विशेष रूप से चीनी सैन्य शक्ति की तुलना में तकनीकी अंतराल को दूर करने के लिये यूके से प्रमुख प्रौद्योगिकियाँ प्राप्त करने के लिये।
हिंद महासागर में उभरते रणनीतिक परिदृश्य ने दोनों देशों को अपनी प्राथमिकताओं का पुनर्मूल्यांकन करने के लिये प्रेरित किया है।
विद्युत प्रणोदन प्रौद्योगिकी:
भारत-यूके विद्युत प्रणोदन क्षमता साझेदारी की स्थापना:
फ़रवरी 2023 में ‘भारत-यूके विद्युत प्रणोदन क्षमता साझेदारी’ (India-UK Electric Propulsion Capability Partnership) नामक एक संयुक्त कार्यसमूह की स्थापना की गई।
इसके बाद की चर्चाएँ तकनीकी जानकारी को स्थानांतरित करने और समुद्री विद्युत प्रणोदन में रॉयल नेवी के अनुभव को साझा करने पर केंद्रित रहीं।
विमान वाहकों के लिये EPT में सहयोग:
भारत-ब्रिटेन सहयोग के एक प्रमुख पहलू में विमान वाहक के लिये विद्युत प्रणोदन प्रौद्योगिकी शामिल है।
भारतीय नौसेना के पास वर्तमान में इस प्रौद्योगिकी का अभाव है, जबकि रॉयल नेवी के क्वीन एलिजाबेथ क्लास वाहक विद्युत प्रणोदन का उपयोग करते हैं।
इस साझेदारी का उद्देश्य इस महत्त्वपूर्ण क्षेत्र में भारतीय नौसेना की क्षमताओं को बढ़ाने के लिये ब्रिटिश विशेषज्ञता का लाभ उठाना है।
जबकि PLAN को इस प्रौद्योगिकी को अपनाने में चुनौतियों का सामना करना पड़ रहा है, चीनी युद्धपोतों में इसे शामिल करने के संकेत प्राप्त हुए हैं।
विद्युत प्रणोदन का रणनीतिक महत्त्व:
भारतीय नौसेना EPT के लाभों को देखते हुए इसे प्राप्त करने में पीछे नहीं रहने के महत्त्व को समझती है।
इस क्षमता से लैस युद्धपोत निम्न एकॉस्टिक सिग्नेचर और उन्नत विद्युत ऊर्जा उत्पादन प्रदान करते हैं, जो समुद्री परिचालन में रणनीतिक बढ़त प्रदान करते हैं।
साझेदारी की प्रगति और भविष्य की योजनाएँ:
नवंबर 2023 में इस साझेदारी में प्रगति हुई जहाँ भारतीय नौसेना के भविष्य के युद्धपोतों में EPT के एकीकरण पर चर्चा की जा रही है।
यूके प्रशिक्षण देने, उपकरण प्रदान करने और आवश्यक अवसंरचना की स्थापना में सहायता देने के लिये प्रतिबद्ध है।
आरंभिक परीक्षण प्लेटफॉर्म डॉक की लैंडिंग पर किये जाने की उम्मीद है, जिसके बाद 6000 टन से अधिक के विस्थापन वाले सतही जहाज़ों पर इसका परीक्षण किया जाएगा।
भारत-यूके संबंधों में विद्यमान चुनौतियाँ कौन-सी हैं?
भारत-ब्रिटेन संबंधों में ऐतिहासिक विरोधाभास:
ब्रिटेन के साथ भारत के उत्तर-औपनिवेशिक संबंधों को विरोधाभासों और दीर्घकालिक असंतोष से चिह्नित किया जाता है।
भारतीय उपमहाद्वीप में विशेष भूमिका के ब्रिटेन के अनुचित दावे ने लगातार टकराव को बढ़ावा दिया है।
भारत विभाजन और शीत युद्ध के परिणामों ने दोनों देशों के बीच स्थायी साझेदारी स्थापित करने के प्रयासों को और जटिल बना दिया।
भारत-ब्रिटेन द्विपक्षीय संबंधों पर पाकिस्तान का प्रभाव:
ब्रिटेन के साथ भारत के द्विपक्षीय संबंधों में पाकिस्तान एक महत्त्वपूर्ण बाधा बनकर उभरा है।
पाकिस्तान के लिये ब्रिटेन की ऐतिहासिक पक्ष-समर्थन भारत के लिये चिंताएँ बढ़ाती है, विशेष रूप से जबकि वह भारत के प्रति नए उत्साह और पाकिस्तान के साथ ऐतिहासिक संबंधों के बीच फँसा हुआ है।
अमेरिका और फ्राँस के विपरीत, ब्रिटेन दक्षिण एशिया में स्पष्ट ‘इंडिया फर्स्ट’ की रणनीति अपनाने में संघर्षरत रहा है।
भारत-ब्रिटेन संबंधों में बदलती गतिशीलता:
हाल की क्षेत्रीय और अंतर्राष्ट्रीय उथल-पुथल ने भारत और यूके के बीच पारस्परिक रूप से लाभकारी संलग्नता के लिये एक नई नींव प्रदान की है।
ब्रिटेन की आंतरिक गतिशीलता, जिसमें राजनीतिक निष्ठाएँ और ऐतिहासिक पूर्वाग्रह शामिल हैं, ने कई बार भारत के साथ उसके संबंधों में तनाव पैदा किया है।
भारत द्वारा ब्रिटेन से कोहिनूर की मांग और जलियाँवाला बाग नरसंहार के लिये ब्रिटिश प्रधानमंत्री द्वारा माफी मांगने से इनकार करने जैसी बातों ने इन तनावों में योगदान दिया है।
भारतीय आर्थिक अपराधियों का प्रत्यर्पण:
 यह मुद्दा उन भारतीय आर्थिक अपराधियों के प्रत्यर्पण से संबंधित है जो वर्तमान में ब्रिटेन में शरण ले रहे हैं और कानूनी प्रणाली का उपयोग अपने लाभ के लिये कर रहे हैं।
कुछ आर्थिक अपराधियों ने लंबे समय से ब्रिटिश प्रणाली के तहत शरण ले रखी है, जबकि उनके विरुद्ध स्पष्ट भारतीय केस मौजूद हैं जहाँ उनके प्रत्यर्पण की आवश्यकता है।
राजनीतिक संबद्धताएँ और आंतरिक मामले:
भारत के प्रति लेबर पार्टी की समानुभूति और कंजर्वेटिव पार्टी के विरोध-भाव के संबंध में दिल्ली की धारणाएँ गलत साबित हुई हैं।
लेबर पार्टी, जिसे पारंपरिक रूप से भारत के प्रति सहानुभूतिपूर्ण माना जाता है, ने कश्मीर जैसे आंतरिक मामलों पर भारत के प्रति शत्रुता प्रदर्शित की है।
राजनीतिक गतिशीलता में यह अप्रत्याशित बदलाव समग्र भारत-ब्रिटेन संबंधों में जटिलता का योग करता है।
भारत-यूके संबंधों को बेहतर बनाने के लिये कौन-से कदम उठाये जा सकते हैं?
प्रवासन और परिवहन संबंधी साझेदारी:
प्रवासन और परिवहन संबंधी साझेदारी (migration and mobility partnership) का कार्यान्वयन, जो यूके की नई कौशल आधारित आप्रवासन नीति को ध्यान में रखते हुए छात्रों और पेशेवरों के आवागमन के साथ-साथ अनियमित प्रवासन को कवर करता है, समय की मांग है।
इसमें प्रति वर्ष 3,000 युवा भारतीय पेशेवरों को यूके आने की अनुमति देने के लिये एक युवा पेशेवर योजना शामिल होनी चाहिये।
जलवायु परिवर्तन पर सहयोग:
जलवायु परिवर्तन पर द्विपक्षीय संवाद और साझेदारी को सशक्त करने की आवश्यकता है।
इसमें मंत्रीस्तरीय ऊर्जा वार्ता और जलवायु, बिजली एवं नवीकरणीय ऊर्जा पर संयुक्त कार्यसमूह स्थापित करना शामिल है।
भारत-यूके स्वास्थ्य साझेदारी:
वैश्विक स्वास्थ्य सुरक्षा के संवर्द्धन और महामारी प्रत्यास्थता के साथ ही रोगाणुरोधी प्रतिरोध (AMR) पर नेतृत्व के प्रदर्शन के लिये दोनों देशों को भारत-यूके स्वास्थ्य साझेदारी के व्यापक विस्तार करने की आवश्यकता है।
उन्हें स्वस्थ समाजों को भी बढ़ावा देना चाहिये और नैदानिक शिक्षा, स्वास्थ्य कार्यकर्ता गत्यात्मकता और डिजिटल स्वास्थ्य पर सहयोग बढ़ाकर दोनों देशों की स्वास्थ्य प्रणालियों को सुदृढ़ करना चाहिये।
दोनों देशों के विज्ञान, अनुसंधान एवं नवाचार सहयोग के लिये एजेंडा निर्धारित करने के लिये एक द्विवार्षिक मंत्रिस्तरीय यूके-भारत विज्ञान और नवाचार परिषद की स्थापना से संबंधों में सुधार होगा।
व्यापक-साझा प्राथमिकताओं के साथ संरेखित होने और भागीदारी में योगदान करने के लिये भारत में यूके विज्ञान एवं नवाचार नेटवर्क का होना अत्यंत आवश्यक है।
विश्व व्यापार संगठन में सहयोग:
दोनों देशों को विश्व व्यापार संगठन (WTO) में ‘बहुपक्षीय प्रणाली में आत्म-विश्वास और भरोसे  की बहाली सहित साझा लक्ष्यों’ पर सहयोग को गहरा करना चाहिये।
भारत-ब्रिटेन असैन्य परमाणु सहयोग:
भारत-यूके असैन्य परमाणु सहयोग को सशक्त करने की इच्छा की पुष्टि करना, जिसमें भारत के ‘ग्लोबल सेंटर फॉर न्यूक्लियर एनर्जी पार्टनरशिप’ के साथ यूके का ‘नवीनीकृत सहयोग’ भी शामिल है, संबंधों को बढ़ावा दे सकता है।
भारतीय रक्षा मंत्री की हालिया यूके यात्रा भारत-यूके संबंधों में एक महत्त्वपूर्ण क्षण का प्रतीक है, जो उभरते रणनीतिक परिदृश्य को उजागर करता है।
चीन के सैन्य विस्तार, विशेषकर हिंद महासागर में, से उत्पन्न खतरे ने दोनों देशों को भारत की रक्षा प्रौद्योगिकी संबंधी कमियों को दूर करने के लिये सहयोग हेतु प्रेरित किया है।
विद्युत प्रणोदन प्रौद्योगिकी सहयोग का एक प्रमुख क्षेत्र हैं जो भारत के लिये चीन के साथ समुद्री प्रौद्योगिकी समानता बनाए रखने हेतु महत्त्वपूर्ण है।
विरासत संबंधी मुद्दों और भू-राजनीतिक जटिलताओं सहित विभिन ऐतिहासिक चुनौतियों के बावजूद, दोनों देश साझा सुरक्षा चिंताओं को देखते हुए घनिष्ठ संबंध निर्माण की अनिवार्यता को समझते हैं।
वाणिज्य एवं उद्योग मंत्रालय (MoCI) की रिपोर्ट है कि यूरोप में भारतीय निर्यात, विशेष रूप से कृषि और कपड़ा जैसे निम्न-मूल्य उत्पादों, को लाल सागर (Red Sea) में बढ़ते तनाव और पनामा नहर में चल रहे सूखे की समस्या के कारण व्यवधान का सामना करना पड़ रहा है।
इसकी प्रतिक्रिया में केंद्रीय वाणिज्य सचिव की अध्यक्षता में एक अंतर-मंत्रालयी बैठक आहूत की गई जिसमें विदेश, रक्षा, जहाज़रानी जैसे प्रमुख मंत्रालय और वित्त मंत्रालय के वित्तीय सेवा विभाग (DFS) ने भागीदारी की तथा वैश्विक व्यापार पर संभावित प्रभावों के बारे में चिंताओं को संबोधित किया।
लाल सागर और पनामा नहर में बढ़ती सुरक्षा चिंताओं के परिदृश्य में ‘केप ऑफ गुड होप’ के माध्यम से शिपमेंट के मार्ग परिवर्तन या री-रूटिंग से यूरोप की ओर नौपरिवहन में अधिक समय लग रहा है और माल ढुलाई दरों में उल्लेखनीय वृद्धि हुई है।
लाल सागर (Red Sea)
लाल सागर एक अर्द्ध-परिबद्ध उष्णकटिबंधीय बेसिन है जो पश्चिम में उत्तर-पूर्वी अफ्रीका और पूर्व में अरब प्रायद्वीप से घिरा है।
लंबे और संकीर्ण आकार का यह बेसिन उत्तर-पश्चिम में भूमध्य सागर और दक्षिण-पूर्व में हिंद महासागर के बीच विस्तृत है।
उत्तरी छोर पर, यह अकाबा की खाड़ी और स्वेज़ की खाड़ी में पृथक होता है, जो स्वेज़ नहर के माध्यम से भूमध्य सागर से जुड़ा हुआ है।
दक्षिणी छोर पर, यह बाब-अल-मंडेब जलडमरूमध्य के माध्यम से अदन की खाड़ी और बाह्य हिंद महासागर से जुड़ा हुआ है।
यह रेगिस्तानी या अर्द्ध-रेगिस्तानी इलाकों से घिरा हुआ है, जहाँ मीठे पानी का कोई बड़ा प्रवाह मौजूद नहीं है।
लाल सागर और पनामा नहर में वर्तमान में कौन-से मुद्दे प्रकट हुए हैं?
लाल सागर:
मुद्दा: रासायनिक टैंकर एमवी केम प्लूटो पर गुजरात के तट से लगभग 200 समुद्री मील की दूरी पर एक ड्रोन हमला किया गया।
एमवी केम प्लूटो लाइबेरिया के झंडे के तहत पंजीकृत, जापानी स्वामित्व का और नीदरलैंड द्वारा संचालित रासायनिक टैंकर है।
इसने सऊदी अरब के अल जुबैल से कच्चा तेल लेकर अपनी यात्रा शुरू की थी और इसके भारत के न्यू मैंगलोर पहुँचने की उम्मीद थी।
हूती विद्रोहियों पर संदेह: माना जाता है कि यह हमला यमन के हूती विद्रोहियों द्वारा किया गया जो गाज़ा में इज़राइल की कार्रवाइयों पर प्रतिरोध जताना चाहते थे।
हूती विद्रोही यमन सरकार के साथ एक दशक से जारी नागरिक संघर्ष में भी शामिल हैं।
पनामा नहर:
मुद्दा: सूखे (drought) की स्थिति के कारण, पनामा नहर के 51 मील लंबे विस्तार के माध्यम से शिपिंग में 50% से अधिक की कमी आई है।
मध्य और पूर्वी उष्णकटिबंधीय प्रशांत महासागर में सामान्य से अधिक गर्म जल से संबद्ध प्राकृतिक रूप से उत्पन्न होने वाला अल नीनो जलवायु पैटर्न पनामा के इस सूखे में योगदान दे रहा है।
अवसंरचनात्मक खामियाँ: पनामा नहर की परिचालन संबंधी चुनौतियों और लाल सागर जैसे वैकल्पिक मार्गों पर व्यापार फोकस में बदलाव ने कई चिंताएँ उत्पन्न की हैं, जिन पर तुरंत ध्यान देने की आवश्यकता है।
‘ड्रेजिंग’ (dredging) की आवश्यकता और गहराई कम होने जैसे मुद्दे सामने आए हैं, जो बड़े जहाज़ों के नौपरिवहन में बाधाएँ पैदा कर रहे हैं।
इन चुनौतियों से निपटने के लिये तत्काल कार्रवाई की आवश्यकता है।
ये दोनों मार्ग विश्व के सबसे व्यस्ततम मार्गों में शामिल हैं।
उपर्युक्त मुद्दों के कारण भारत पर क्या प्रभाव पड़ेगा?
कृषि वस्तुओं पर प्रभाव:
इस महत्त्वपूर्ण व्यापार मार्ग में व्यवधान के कारण बासमती और चाय जैसी प्रमुख वस्तुओं के निर्यातकों के लिये चिंताएँ उत्पन्न हुई हैं।
लाल सागर मार्ग में व्यवधान से भारतीय कृषि उत्पाद की कीमतें 10-20% तक बढ़ सकती हैं क्योंकि शिपमेंट की ‘केप ऑफ गुड होप’ के माध्यम से री-रूटिंग की जा रही है।
तेल और पेट्रोलियम व्यापार पर प्रभाव:
प्रमुख शिपिंग कंपनियों द्वारा लाल सागर मार्ग के प्रयोग से बचने के कारण वैश्विक तेल और पेट्रोलियम प्रवाह में गिरावट आई है।
हालाँकि, रूस से भारत का तेल आयात अप्रभावित रहा है।
लाल सागर में संघर्ष के बीच ईरान के सहयोगी माने जाने वाले भारत की रूसी तेल पर निर्भरता स्थिर बनी हुई है।
अमेरिका को महँगा निर्यात:
पनामा नहर में जल की कमी का मुद्दा और फिर सूखे की स्थिति के कारण एशिया से अमेरिका जाने वाले जहाज़ों को स्वेज़ नहर मार्ग चुनने के लिये विवश होना पड़ रहा है, जिसके परिणामस्वरूप पनामा नहर मार्ग की तुलना में यात्रा में छह दिन का अतिरिक्त समय लगता है।
पनामा नहर एक व्यवहार्य विकल्प नहीं:
जबकि लाल सागर क्षेत्र में स्वेज़ नहर की ओर स्थित बाब-अल-मंडेब जलडमरूमध्य एशिया को यूरोप से जोड़ता है, 100 साल पुरानी पनामा नहर अटलांटिक एवं प्रशांत महासागरों को जोड़ती है और भारत के लिये अधिक व्यवहार्य विकल्प नहीं है।
वर्तमान संकट में कौन-से कारक योगदान दे रहे हैं?
आधुनिक हथियार संबंधी चिंताएँ:
   लाल सागर की स्थिति जटिल होती जा रही है, जिसका असर स्थिरता और व्यापार दोनों पर पड़ रहा है।
उन्नत हथियारों का उपयोग राष्ट्रों के बीच संयुक्त रक्षा प्रयासों की प्रभावशीलता पर सवाल उठाता है, जिससे व्यापार व्यवधान और उच्च अंतर-संचालनीयता के दावों के बारे में चिंताएँ पैदा होती हैं।
पाइरेसी तकनीकों का अनुकूलन:
 अतीत की समुद्री पाइरेसी चुनौतियों के ही समान, विलंबित अंतर्राष्ट्रीय प्रतिक्रियाओं ने विद्रोहियों को आधुनिक प्रौद्योगिकियों को अपनाने का अवसर दे दिया है।
इससे जहाज़ों की हाईजैकिंग और उन्हें मदर शिप के रूप में उपयोग करने जैसी रणनीति को बढ़ावा मिला है, जिससे ‘उच्च जोखिम क्षेत्र’ का विस्तार हुआ है और मार्ग परिवर्तन के कारण समुद्री व्यापार के प्रभावित होने एवं बीमा लागत में वृद्धि जैसी स्थिति बनी है।
राज्य का समर्थन और मिसाइल प्रसार:
 ड्रोन और एंटी-शिप बैलिस्टिक मिसाइलों (ASBMS) का उपयोग करने वाले हूती विद्रोहियों की संलग्नता के साथ ही ईरान और चीन के संभावित राज्य समर्थन ने मिसाइल प्रौद्योगिकी प्रसार के बारे में चिंता उत्पन्न की है।
ASBMS की आपूर्ति प्रत्यक्ष या अप्रत्यक्ष रूप से चीन से जुड़ी हुई है, जिससे स्थिति की जटिलता बढ़ गई है।
‘ऑपरेशन प्रॉस्पेरिटी गार्जियन’ के प्रति उदासीन प्रतिक्रिया:
 अमेरिका द्वारा शुरू किये गए ऑपरेशन प्रॉस्पेरिटी गार्जियन (Operation Prosperity Guardian), जिसका उद्देश्य संयुक्त समुद्री बल के तहत कार्य करना था, को सहयोगियों और भागीदारों की ओर से उदासीन प्रतिक्रिया प्राप्त हुई।
फ्राँस, इटली और स्पेन जैसे नाटो सहयोगी स्वतंत्र रूप से अभियान चला रहे हैं, जो अंतर्राष्ट्रीय सहकारी तंत्र के संचालन में अमेरिका की क्षमता के बारे में संदेह का संकेत देता है।
सऊदी अरब और यूएई की गैर-भागीदारी:
     ऑपरेशन से सऊदी अरब की अनुपस्थिति (संभवतः यमन समझौता वार्ता और ईरान के साथ संबंधों पर नकारात्मक प्रभाव से बचने के लिये) निहित जटिलताओं को उजागर करती है।
यूएई की अनिच्छा इज़राइल के लिये कथित समर्थन से बचने के कारण हो सकती है।
भारत, पूर्ण सदस्य होने के बावजूद, संभवतः ईरान के साथ अपने संबंधों के कारण स्वतंत्र रूप से अभियान चलाता है।
समुद्री सुरक्षा पर वैश्विक प्रभाग:
   ऑपरेशन प्रॉस्पेरिटी गार्जियन की गठबंधन के रूप में कार्य कर सकने की असमर्थता समुद्री कानून पर संयुक्त राष्ट्र कन्वेंशन (UNCLOS) द्वारा निर्दिष्ट नौपरिवहन की स्वतंत्रता का समर्थन करने वाले समान विचारधारा वाले देशों के बीच विभाजन को उजागर करती है।
यहाँ तक कि जापान और ऑस्ट्रेलिया जैसे अमेरिकी सहयोगी भी अभी तक इसमें शामिल नहीं हुए हैं, जो समुद्री सुरक्षा और नियम-आधारित विश्व व्यवस्था के संबंध में अभिसरण की कमी को उजागर करता है।
भारत इन मुद्दों की संवेदनशीलता को कम करने के लिये कौन-से उपाय कर सकता है?
* संयुक्त समुद्री सुरक्षा पहल: लाल सागर क्षेत्र के प्रमुख हितधारकों (मिस्र, सऊदी अरब, संयुक्त अरब अमीरात, यमन) के साथ एक सहयोगी सुरक्षा ढाँचे का प्रस्ताव किया जा सकता है जिसमें खुफिया जानकारी साझा करना, समन्वित गश्त और संयुक्त अभ्यास शामिल हो सकते हैं।
* उन्नत निगरानी प्रणालियाँ तैनात करना: खतरे का शीघ्र पता लगाने और प्रतिक्रिया क्षमताओं को बढ़ाने के लिये भारत के पश्चिमी तट पर एकीकृत रडार और ड्रोन निगरानी प्रणालियाँ स्थापित की जाएँ।
* अधिमान्य अभिगम्यता पर वार्ता: भारतीय जहाज़ों के लिये अधिमान्य मार्ग या विशिष्ट मार्गों के लिये संभावित टोल छूट पा सकने के लिये पनामा नहर अधिकारियों के साथ वार्ता करें।
* वैकल्पिक व्यापार मार्गों पर विचार करना: हाल ही में बेन गुरियन नहर परियोजना (Ben Gurion Canal Project) में नए सिरे से दिलचस्पी बढ़ी है, जो एक प्रस्तावित 160 मील लंबी समुद्र-स्तरीय नहर है जो स्वेज़ नहर को बायपास करते हुए भूमध्य सागर को अकाबा की खाड़ी से जोड़ेगी।
￼
* हूती विद्रोहियों को वैश्विक आतंकवादी के रूप में नामित करना: इस वर्ष फ़रवरी के मध्य से  अमेरिका द्वारा हूती विद्रोहियों को एक विशेष रूप से नामित वैश्विक आतंकवादी समूह के रूप में लेबल किया जाएगा, जो संभावित रूप से वैश्विक वित्तीय प्रणाली तक उनकी पहुँच को अवरुद्ध करेगा।
* यह कदम सऊदी अरब द्वारा हूती खतरे की चेतावनी दिये जाने के बाद भी उन्हें अमेरिकी आतंकी सूची से निकाले जाने के बावजूद उठाया गया है।
भारत ऐसे खतरों से बचने के लिये समान विचारधारा वाले देशों से हाथ मिला सकता है।
* सुविचारित और सहयोगात्मक दृष्टिकोण: हूती विद्रोही विभिन्न राष्ट्रों के बीच विभाजन का लाभ उठाते हैं और अमेरिका के वैश्विक प्रभुत्व को प्रश्नगत करते हैं।
समुद्री पाइरेसी समाधानों के ही के समान हथियारों की आपूर्ति को संबोधित करना अत्यंत महत्त्वपूर्ण है।
* यमन में स्थिति अलग है और राज्य-राज्य टकराव को रोकने और स्थिरता बनाए रखने के लिये कार्रवाइयों को व्यवस्थित करने की आवश्यकता है।
* यमन के युद्ध-क्षेत्र में बदलने से बचना: हूती विद्रोहियों के राज्य-अभिकर्ता (state actor) के रूप में वैधीकरण को रोककर एक प्राप्ति-योग्य ‘एंड स्टेट’ (end state) की आवश्यकता है, जो यमन को लेबनान की तरह युद्ध-क्षेत्र में बदलने से बचने के महत्त्व को उजागर करता है।
* निर्यात ऋण की सुविधा: उच्च माल ढुलाई लागत और अधिभार के कारण खेपों पर रोक से चिंतित MoCI ने DFS को निर्यातकों को निरंतर ऋण प्रवाह सुनिश्चित करने का निर्देश दिया है।
* बफर स्टॉक बनाए रखना: रसायन एवं उर्वरक मंत्रालय ने आश्वासन दिया है कि लाल सागर क्षेत्र में तनाव के कारण भारत में उर्वरक की कमी नहीं होगी।
* इसने कहा है कि देश के पास आगामी खरीफ मौसम की आवश्कताओं की पूर्ति के लिये पर्याप्त भंडार मौजूद है।
यमन में हूती विद्रोहियों से संबद्ध संघर्ष की वृद्धि और लाल सागर में व्यापारिक जहाज़ों पर उनके हमले एक बहुआयामी चुनौती पेश करते हैं।
ड्रोन और एंटी-शिप बैलिस्टिक मिसाइलों सहित उन्नत हथियारों का उपयोग, हूती विद्रोहियों की क्षमताओं को उजागर करता है और विशेष रूप से ईरान और संभवतः चीन की ओर से उनके राज्य समर्थन के बारे में चिंताएँ बढ़ाता है।
जो परिदृश्य उभर रहा है, स्थिति के आगे और बिगड़ने पर रोक के लिये एक सावधान एवं सुव्यवस्थित दृष्टिकोण महत्त्वपूर्ण है।
यह एक व्यवहार्य एवं प्राप्ति-योग्य ‘एंड स्टेट’ की तात्कालिकता को उजागर करता है जो यमन को एक दीर्घकालिक युद्ध-क्षेत्र में बदलने से रोक सकता है।
राष्ट्रीय राजधानी क्षेत्र दिल्ली (National Capital Territory of Delhi- NCT of Delhi) अद्वितीय स्थिति रखती है क्योंकि यह दिल्ली सरकार के साथ-साथ केंद्र सरकार की भी सीट है।
दिल्ली की निर्वाचित सरकार और केंद्र सरकार के बीच सहयोग एवं समन्वय सुनिश्चित करने के लिये विशेष उपबंध किये गए हैं।
उपराज्यपाल या लेफ्टिनेंट गवर्नर (LG) दिल्ली NCT का संवैधानिक प्रमुख होता है जो इस क्षेत्र में भारत के राष्ट्रपति का प्रतिनिधित्व करता है।
पुलिस, लोक व्यवस्था और भूमि जैसे कुछ विषय दिल्ली की निर्वाचित सरकार के बजाय उपराज्यपाल एवं केंद्र सरकार के क्षेत्राधिकार में रखे गए हैं।
निर्वाचित सरकार और उपराज्यपाल के बीच शक्तियों और उत्तरदायित्वों का वितरण संवैधानिक एवं राजनीतिक बहस का मुद्दा रहा है।
हालिया विवाद दिल्ली के मुख्य सचिव के कार्यकाल के विस्तार को लेकर उभरा है।
राष्ट्रीय राजधानी क्षेत्र दिल्ली के प्रशासन के संबंध में हालिया विवाद क्या है?
* वर्ष 2015 की अधिसूचना:
    * केंद्र सरकार की वर्ष 2015 की अधिसूचना ने अनुच्छेद 239 AA (3 (a)) के तहत अपवादों की सूची में प्रविष्टि 41 का योग किया और सेवाओं, लोक व्यवस्था, पुलिस एवं भूमि से जुड़े मामलों से निपटने का अधिकार LG को सौंप दिया, जहाँ वह मुख्यमंत्री से सलाह ले सकता है।
* अधिसूचना में कहा गया है कि NCT दिल्ली सरकार प्रविष्टि 41 यानी ‘सेवाओं’ के लिये कानून नहीं बना सकती है क्योंकि यह दिल्ली की NCT विधानसभा के दायरे से बाहर है।
वर्ष 2016 में दिल्ली उच्च न्यायालय द्वारा भी इसकी पुष्टि की गई।
* सर्वोच्च न्यायालय की अमान्यता:
    * सर्वोच्च न्यायालय की संविधान पीठ ने NCT दिल्ली सरकार बनाम भारत संघ (2023) मामले में निर्णय दिया कि NCT दिल्ली के पास लोक व्यवस्था, पुलिस एवं भूमि से संबंधित मामलों को छोड़कर राष्ट्रीय राजधानी में अन्य सभी प्रशासनिक सेवाओं पर विधायी एवं कार्यकारी शक्ति प्राप्त है और ऐसे मामलों में LG दिल्ली सरकार के निर्णयों को मानने के लिये बाध्य है।
* जवाबदेही की तिहरी शृंखला:
        * उपर्युक्त निर्णय में SC ने स्पष्ट रूप से ‘जवाबदेही की तिहरी शृंखला’ की अवधारणा को मान्यता प्रदान की।
* जवाबदेही की यह तिहरी शृंखला प्रतिनिधिक लोकतंत्र का अभिन्न अंग है और निम्नानुसार आगे बढ़ती है:
        * लोक सेवक मंत्रिमंडल के प्रति जवाबदेह होते हैं।
* मंत्रिमंडल विधायिका या विधानसभा के प्रति जवाबदेह होता है।
* विधानसभा (आवधिक रूप से) मतदाताओं के प्रति जवाबदेह होती है।
* कोई भी कार्रवाई जो जवाबदेही की इस तिहरी शृंखला को तोड़ती है, बुनियादी रूप से प्रतिनिधि सरकार के मूल संवैधानिक सिद्धांत को कमज़ोर करती है जो कि हमारे लोकतंत्र का आधार है।
* अमान्य करार दिये जाने के बाद केंद्र सरकार की प्रतिक्रिया:
    * केंद्र सरकार ने शीर्ष अदालत के निर्णय को निष्प्रभावी या ‘ओवररूल’ करने के लिये राष्ट्रीय राजधानी क्षेत्र दिल्ली सरकार (संशोधन) अध्यादेश जारी कर दिया।
दिल्ली सरकार ने इस अध्यादेश को चुनौती देते हुए सर्वोच्च न्यायालय का दरवाज़ा खटखटाया, जिसने फिर अधिनिर्णय के लिये मामले को एक संविधान पीठ के पास भेज दिया।
जबकि मामला अभी भी संविधान पीठ के पास लंबित ही था, संसद द्वारा राष्ट्रीय राजधानी क्षेत्र दिल्ली शासन (संशोधन) अधिनियम, 2023 [Government of National Capital Territory of Delhi (Amendment) Act, 2023] अधिनियमित किया गया, जहाँ दिल्ली में प्रशासन के संबंध में केंद्र को अधिभावी शक्तियाँ प्रदान की गईं।
दिल्ली के मुख्य सचिव के कार्यकाल में छह माह के विस्तार का निर्णय केंद्र सरकार द्वारा इसी शक्ति का एक प्रयोग है।
राष्ट्रीय राजधानी क्षेत्र दिल्ली सरकार (संशोधन) अधिनियम, 2023 क्या है?
NCCSA की स्थापना: यह अधिनियम सिविल सेवकों के पदस्थापन एवं नियंत्रण के संबंध में निर्णय लेने के लिये राष्ट्रीय राजधानी सिविल सेवा प्राधिकरण (National Capital Civil Service Authority- NCCSA) नामक एक स्थायी प्राधिकरण की स्थापना की मंशा रखता है।
NCCSA में दिल्ली के मुख्यमंत्री (इसके प्रमुख के रूप में), मुख्य सचिव और प्रधान सचिव (दोनों NCT दिल्ली सरकार से संबद्ध) शामिल होंगे।
* NCCSA लोक व्यवस्था, भूमि एवं पुलिस से संबंधित मामलों का प्रबंधन करने वाले अधिकारियों को छोड़कर दिल्ली सरकार के विभिन्न विषयों में सेवारत सभी समूह ‘A’ अधिकारियों के स्थानांतरण एवं पदस्थापन के संबंध में LG को अनुशंसाएँ भेजेगा।
* धारा 45D: उल्लिखित अध्यादेश की धारा 45D में संशोधन के माध्यम से दिल्ली में सांविधिक आयोगों और न्यायाधिकरणों में नियुक्तियों के संबंध में केंद्र को शक्ति प्रदान की गई है।
धारा 45D में कहा गया है कि कोई भी प्राधिकरण, बोर्ड, आयोग या कोई सांविधिक निकाय, या उसका कोई पदाधिकारी या सदस्य, जिसका NCT दिल्ली में या उसके लिये, तत्समय प्रभावी किसी विधि द्वारा गठित या नियुक्त किया जाता है तो यह राष्ट्रपति द्वारा गठित, नियुक्त या मनोनीत होगा।
यह अधिनियम LG को अंतिम प्राधिकार प्रदान देता है, जहाँ किसी भी मतभेद की स्थिति में LG का निर्णय अधिभावी होगा।
NCT दिल्ली के मंत्रियों को दरकिनार करना: नया अधिनियम विभाग के सचिवों को संबंधित मंत्री से परामर्श किये बिना LG, मुख्यमंत्री और मुख्य सचिव के पास किसी मामले को ले जाने की अनुमति देता है।
दिल्ली विधानसभा कानूनों के तहत गठित निकायों के संबंध में: NCCSA धारा 45H के उपबंधों के अनुसार LG द्वारा गठन या नियुक्ति या नामांकन के लिये उपयुक्त व्यक्तियों के एक पैनल की सिफ़ारिश करेगा।
राष्ट्रीय राजधानी क्षेत्र दिल्ली सरकार (संशोधन) अधिनियम, 2023 से संबद्ध समस्याएँ क्या हैं?
लोकतंत्र को कमज़ोर करना:
 यह अधिनियम प्रतिनिधि लोकतंत्र और उत्तरदायी शासन के सिद्धांतों को कमज़ोर करता है , जो भारत की संवैधानिक व्यवस्था के स्तंभ माने जाते हैं।
* यह निर्वाचित दिल्ली सरकार से सेवाओं का नियंत्रण छीन लेता है, जबकि उनके पास दिल्ली के लोगों की ओर से विधि निर्माण और प्रशासन का स्पष्ट जनादेश होता है।
यह मुख्यमंत्री और मंत्रिपरिषद की भूमिका को ‘रबर स्टांप’ होने तक कम कर देता है, क्योंकि उन्हें NCCSA में दो नौकरशाहों (मुख्य सचिव और प्रधान सचिव) द्वारा ओवररूल किया जा सकता है, जो अंततः LG और केंद्र के प्रति जवाबदेह होते हैं।
संवैधानिक उल्लंघन:
 यह अधिनियम सर्वोच्च न्यायालय के निर्णय का उल्लंघन करता है और उसे रद्द कर देता है, जहाँ कहा गया था कि दिल्ली सरकार के पास लोक व्यवस्था, पुलिस एवं भूमि से संबंधित मामलों को छोड़कर, राष्ट्रीय राजधानी क्षेत्र में अन्य सेवाओं पर विधायी एवं कार्यकारी शक्तियाँ प्राप्त हैं।
यह संविधान के अनुच्छेद 239AA के प्रावधानों के भी विपरीत है, जहाँ दिल्ली को एक विधानसभा के साथ केंद्रशासित प्रदेश के रूप में विशेष दर्जा दिया गया है और यह केंद्र एवं दिल्ली सरकार के बीच सामंजस्यपूर्ण संबंध की परिकल्पना करता है।
यह अधिनियम संघवाद (federalism) के सिद्धांत का भी उल्लंघन करता है, जो संविधान की एक मूल विशेषता (basic feature) है और यह राज्यों के अधिकार क्षेत्र का अतिक्रमण करता है।
सर्वोच्च न्यायालय के हालिया निर्णय से संबद्ध विभिन्न चिंताएँ क्या हैं?
* संवैधानिक तर्क और अतीत के ज्ञान की हानि:
    * मुख्य सचिव के कार्यकाल के एकपक्षीय विस्तार की अनुमति देने का न्यायालय का निर्णय न केवल संवैधानिक तर्क से भटकाव को प्रकट करता है, बल्कि इसके अतीत के ज्ञान के भी विपरीत है, जो संवैधानिक व्याख्या को दिये जाते महत्त्व को नष्ट करता है।
* यह संवैधानिक मामलों पर न्यायालय के बदलते रुख के बारे में चिंताएँ पैदा करता है।
* मुख्य सचिव के लिये नियमों का चयनात्मक अनुप्रयोग:
    * न्यायालय ने अपने आदेश में उन नियमों से छूट प्रदान कर दी जहाँ मुख्य सचिव के कार्यकाल विस्तार के लिये सरकार की अनुशंसा की आवश्यकता रखी गई है।
स्थापित मानदंडों से यह विचलन संवैधानिक तर्क के प्रति न्यायालय की सुसंगतता और अनुपालन के संबंध में सवाल खड़े करता है।
* हितों के टकराव के आरोप और कार्यकाल विस्तार के मानदंड:
हितों के टकराव के आरोपों का सामना कर रहे मुख्य सचिव के कार्यकाल विस्तार ने ‘पूर्ण औचित्य’ और ‘सार्वजानिक हित’ जैसे मानदंड को चुनौती दी।
सरकार का मुख्य सचिव से भरोसा खोने के साथ, इन चिंताओं को दूर करने में न्यायालय की विफलता कार्यकाल विस्तार की वैधता के बारे में संदेह पैदा करती है।
* मुख्य सचिव की भूमिका और पूर्व-दृष्टांतों की अनदेखी:
न्यायालय का हालिया आदेश मुख्य सचिव की भूमिका पर उसके पूर्व के रुख का खंडन करता है, जैसा कि रोयप्पा मामले (1974) में रेखांकित हुआ था।
रोयप्पा मामले में न्यायालय ने माना था कि मुख्य सचिव का पद अत्यंत भरोसे का पद है, क्योंकि वह ‘प्रशासन की मुख्य धुरी’ होता है; इसलिये उसके और मुख्यमंत्री के बीच तालमेल का होना आवश्यक है।
न्यायालय ने आरंभ में तो रोयप्पा मामले में व्यक्त अपने रुख की अनदेखी की, लेकिन बाद में चुनिंदा रूप से इसकी टिप्पणियों को शामिल कर लिया, जिसके परिणामस्वरूप विधि की त्रुटिपूर्ण व्याख्या की स्थिति बनी।
* नियुक्ति के संबंध दिल्ली सरकार की स्थिति की गलत व्याख्या:
न्यायालय ने यह मान लिया कि दिल्ली सरकार मुख्य सचिव की नियुक्ति में केंद्र सरकार के अधिकार को पूरी तरह से खारिज करने की इच्छा रखती है।
हालाँकि, वास्तव में दिल्ली सरकार न्यायालय की व्याख्या का विरोध करते हुए एक संयुक्त नियुक्ति प्रक्रिया की वकालत करती है।
* शासन में जवाबदेही शृंखला का टूटना:
मुख्य सचिव द्वारा सरकार का भरोसा खो देने की स्थिति में भी जवाबदेही में कमी को चिह्नित कर सकने में न्यायालय की विफलता शासन संबंधी मामलों में अविश्वास को आगे बढ़ाती है।
यह लापरवाही या चूक, सेवा संबंधी निर्णयों में जवाबदेही पर बल देने के न्यायालय के पूर्व के रुख का खंडन करती है।
* दिल्ली सरकार की क्षमता के अंतर्गत विविध विषयों की उपेक्षा:
न्यायालय ने दिल्ली सरकार के अधिकार क्षेत्र के तहत 100 से अधिक विषयों में मुख्य सचिव की भागीदारी को नज़रअंदाज़ कर दिया।
केंद्र सरकार के मामलों से मुख्य सचिव की संबद्धता पर बल देते हुए, न्यायालय ने उसकी ज़िम्मेदारियों के व्यापक दायरे की उपेक्षा की।
आगे की राह
* विशेषज्ञ समिति का गठन:
इस मुद्दे को सुलझाने के लिये अनुशंसाएँ करने हेतु विधिक, संवैधानिक और प्रशासनिक विशेषज्ञों की एक विशेषज्ञ समिति गठित की जा सकती है।
इस समिति को विधिक एवं प्रशासनिक पहलुओं का गहन विश्लेषण करना चाहिये, पूर्व-दृष्टांतों की समीक्षा करनी चाहिये और व्यावहारिक समाधान प्रस्तावित करना चाहिये जो लोकतांत्रिक सिद्धांतों को कायम रखें और केंद्र सरकार एवं दिल्ली की निर्वाचित सरकार के बीच शक्ति का नाजुक संतुलन बनाए रखें।
* संवाद और सुलह वार्ता:
मुद्दे के समाधान के लिये केंद्र सरकार और दिल्ली सरकार के बीच सार्थक संवाद एवं सुलह वार्ता आवश्यक है।
दोनों पक्षों को अपनी-अपनी चिंताओं एवं हितों पर चर्चा करने के लिये एक साथ आना चाहिये और एक पारस्परिक रूप से सहमत समाधान की तलाश करनी चाहिये जो लोकतांत्रिक सिद्धांतों एवं राष्ट्रीय राजधानी के रूप में दिल्ली की अद्वितीय स्थिति का सम्मान करता हो।
* संवैधानिक सिद्धांतों का सम्मान:
समाधान की पूरी प्रक्रिया में सभी हितधारकों के लिये लोकतांत्रिक प्रशासन, शक्तियों के पृथक्करण और निर्वाचित प्रतिनिधियों के अधिकारों सहित संवैधानिक सिद्धांतों को बनाए रखने के लिये प्रतिबद्धता प्रदर्शित करना महत्त्वपूर्ण है।
संवैधानिक ढाँचे का सम्मान करने से मुद्दे को निष्पक्ष और पारदर्शी तरीके से हल करने के लिये एक ठोस आधार प्राप्त होगा।
सर्वोच्च न्यायालय, जिसने पूर्व में सेवाओं पर निर्वाचित सरकार के नियंत्रण के महत्त्व पर बल दिया था, अब मुख्य सचिव के कार्यकाल के एकपक्षीय विस्तार की अनुमति देकर अपने रुख से पलट गया है।
न्यायालय द्वारा कानूनी सिद्धांतों का चयनात्मक अनुप्रयोग, जैसे कि रोयप्पा मामले की अवहेलना और चुनिंदा टिप्पणियाँ, इसके निर्णयों की सुसंगतता एवं अखंडता पर सवाल उठाता है।
यह निर्णय न केवल संवैधानिक तर्क को कमज़ोर करता है बल्कि शासन के मामलों में निर्वाचित सरकार और नौकरशाही के बीच के नाजुक संतुलन को भी खतरे में डालता है।
भारत सरकार सर्वाइकल कैंसर (Cervical Cancer) के खतरे को कम करने के उद्देश्य से 9-14 आयु वर्ग की बालिकाओं के लिये ह्यूमन पैपिलोमावायरस (HPV) के विरुद्ध त्रि-चरणीय टीकाकरण अभियान शुरू करने का इरादा रखती है।
यह टीका उन HPV स्ट्रेन के विरुद्ध भी सुरक्षा प्रदान करता है जो गुदा, योनि और मुख-ग्रसनी (oropharynx) के कैंसर का कारण बनते हैं।
इसके अतिरिक्त, यह उन HPV स्ट्रेन से भी बचाता है जो जननांग मस्सों (genital warts) के लिये ज़िम्मेदार होते हैं।
सीरम इंस्टीट्यूट ऑफ इंडिया ने वर्ष 2023 में एक स्वदेशी HPV वैक्सीन लॉन्च की थी जिसे CERVAVAC के नाम से जाना जाता है।
सर्वाइकल कैंसर क्या है?
सर्वाइकल कैंसर महिला के गर्भाशय ग्रीवा (cervix) में विकसित होता है।
वैश्विक स्तर पर यह महिलाओं में होने वाला चौथा सबसे आम प्रकार का कैंसर है।
* सर्वाइकल कैंसर के लगभग सभी मामले (99%) उच्च जोखिमपूर्ण ह्यूमन पैपिलोमावायरस (HPV) के संक्रमण से जुड़े हैं, जो यौन संपर्क के माध्यम से फैलने वाला एक बेहद आम वायरस है।
स्ट्रेन के प्रकार:
कुछ उच्च जोखिमपूर्ण HPV स्ट्रेन या उपभेद के साथ लगातार संक्रमण सर्वाइकल कैंसर के लगभग 85% मामलों के लिये ज़िम्मेदार होते हैं।
अभी तक HPV के लगभग 14 प्रकारों या टाइप की पहचान कैंसर पैदा करने की क्षमता रखने वाले या ऑन्कोजेनिक (oncogenic) के रूप में की गई है।
इनमें से HPV टाइप 16 और 18, जिन्हें सबसे अधिक ऑन्कोजेनिक माना जाता है, वैश्विक स्तर पर सभी सर्विकल कैंसर के लगभग 70% मामलों के लिये ज़िम्मेदार पाये गए हैं।
* कारण:
शीघ्र पता लगाने में बाधाएँ:
जागरूकता की कमी, भय और आरंभिक लक्षणों की अनुपस्थिति के कारण उन्नत चरण में जाकर इनका पता चलता है, जिसके परिणामस्वरूप उच्च मृत्यु दर उत्पन्न होती है।
महिलाओं की नियमित जाँच का अभाव और संपर्क के पहले बिंदु के रूप में ओवर-द-काउंटर दवाओं की तलाश करना कुछ प्रमुख चुनौतियाँ हैं।
* औपचारिक स्वास्थ्य देखभाल तक पहुँच का अभाव:
आंध्र प्रदेश में एक अध्ययन से पता चला कि 68% रोगियों ने सबसे पहले पारंपरिक चिकित्सकों की मदद ली और केवल 3% ने HPV टीकाकरण कराया था।
तेलंगाना में कैंसर के मामलों में 28% वृद्धि का अनुमान किया गया है, जिससे कैंसर देखभाल वितरण के समक्ष चुनौतियाँ पैदा हो रही हैं।
* भारत की स्थिति:
 सर्वाइकल कैंसर भारत में महिलाओं में व्याप्त दूसरा सबसे आम कैंसर है, जो मुख्यतः मध्यम आयु वर्ग की महिलाओं को प्रभावित करता है।
वर्ष 2022 में 1,23,907 नए मामलों और 77,348 मौतों के साथ भारत ने वैश्विक बोझ में पाँचवें भाग का योगदान किया।
CERVAVAC क्या है?
* परिचय:
 ‘सर्वावैक’ (CERVAVAC) भारत का पहला स्वदेशी रूप से विकसित क्वाड्रिवेलेंट ह्यूमन पैपिलोमावायरस (quadrivalent human papillomavirus- qHPV) वैक्सीन है, जिसके बारे में कहा गया है कि यह वायरस के चार प्रकारों- टाइप 6, टाइप 11, टाइप 16 और टाइप 18 के विरुद्ध प्रभावी है।
क्वाड्रिवेलेंट वैक्सीन एक ऐसा टीका है जो चार अलग-अलग एंटीजन, जैसे कि वे चार अलग-अलग वायरस या अन्य सूक्ष्मजीव हों, के विरुद्ध प्रतिरक्षा प्रतिक्रिया को उत्तेजित करने के रूप में कार्य करता है।
CERVAVAC हेपेटाइटिस-बी टीकाकरण की ही तरह VLP (Virus-Like Particles) पर आधारित है।
ड्रग कंट्रोलर जनरल ऑफ इंडिया (DGCI) की मंज़ूरी के बाद, सरकार द्वारा संबंधित आयु वर्ग की लगभग 50 मिलियन बालिकाओं के टीकाकरण के लिये थोक में टीका खरीद की राह खुली।
यह टीका तभी अत्यंत प्रभावी सिद्ध होता है जब इसे प्रथम शारीरिक संबंध से पहले लगाया जाए।
इसमें सर्वाइकल कैंसर के उन्मूलन की व्यापक क्षमता है और यह मददगार सिद्ध होगा यदि इसे सार्वभौमिक टीकाकरण कार्यक्रम (UIP) के टीकाकरण प्रयासों के तहत शामिल किया जाए और मौजूदा टीकाकरण की तुलना में कम लागत पर पेश किया जाए।
वैश्विक परिदृश्य:
वैश्विक स्तर पर लाइसेंस प्राप्त मौजूदा दो टीके—Merck का Gardasil (जो क्वाड्रिवेलेंट वैक्सीन है) और GlaxoSmithKline का Cervarix (जो बाइवेलेंट वैक्सीन है), भारत में भी उपलब्ध हैं, लेकिन वे महँगे हैं और उनमें से कोई भी राष्ट्रीय टीकाकरण कार्यक्रम में शामिल नहीं है।
कैंसर के इलाज से संबंधित प्रमुख सरकारी पहलें कौन-सी हैं?
* कैंसर, मधुमेह, हृदय रोग और स्ट्रोक की रोकथाम एवं नियंत्रण के लिये राष्ट्रीय कार्यक्रम
* नेशनल कैंसर ग्रिड
* राष्ट्रीय कैंसर जागरूकता दिवस
* HPV वैक्सीन
सर्वाइकल कैंसर के उन्मूलन के लिये कौन-से कदम उठाये जा सकते हैं?
* HPV टीकाकरण:
निम्न सामाजिक-आर्थिक स्थितियों और धूम्रपान जैसे कारकों के साथ लगातार उच्च जोखिमपूर्ण HPV संक्रमण सर्वाइकल कैंसर का कारण बनते हैं।
HPV टीकाकरण, अर्ली डिटेक्शन, स्क्रीनिंग और समय पर उपचार के माध्यम से इस रोग को रोका जा सकता है तथा इसका उपचार किया जा सकता है।
* अर्ली डिटेक्शन और उपचार का अवसर:
 सर्वाइकल कैंसर में 10-15 वर्ष का प्री-इनवैसिव चरण होता है, जो आरंभ में ही पता लगा लेने (अर्ली डिटेक्शन) और आउट-पेशेंट उपचार के लिये अवसर प्रदान करता है।
आरंभिक चरण के प्रबंधन से उपचार दर 93% से अधिक हो जाती है, जो समय पर हस्तक्षेप के महत्त्व को उजागर करता है।
* सर्वाइकल कैंसर की उन्मूलन संभावना:
 सर्वाइकल कैंसर एकमात्र ग़ैर-संचारी रोग है जो उन्मूलन की संभावना रखता है और यह सतत विकास लक्ष्य 3।
4 के अनुरूप है।
विश्व स्वास्थ्य संगठन (WHO) ने सर्वाइकल कैंसर के उन्मूलन के लिये लक्ष्य निर्धारित किये हैं, जिसमें 15 वर्ष की आयु तक की बालिकाओं का 90% टीकाकरण, 35 एवं 45 वर्ष की आयु में महिलाओं की 70% स्क्रीनिंग और प्री-कैंसर एवं कैंसर के मामलों के लिये 90% उपचार के साथ प्रति 100,000 महिलाओं पर चार से कम मामलों का लक्ष्य रखा गया है।
यह HPV टीकाकरण, स्क्रीनिंग और आरंभिक निदान जैसे सरल एवं ‘स्केलेबल’ हस्तक्षेपों पर बल देता है।
* कैंसर स्क्रीनिंग के लिये सरकारी पहलें:
 भारत सरकार प्राथमिक स्वास्थ्य केंद्रों में दृश्य परीक्षण (visual tests) और HPV परीक्षण सहित कैंसर स्क्रीनिंग प्रवर्तित करती है।
साक्ष्य-आधारित प्रबंधन एल्गोरिदम उपचार का मार्गदर्शन करते हैं और स्वदेशी किट एवं टीके संसाधन-दुर्लभ संरचना में सहायता करते हैं।
* तकनीकी प्रगति की भूमिका:
 एकल-खुराक HPV टीकाकरण, HPV परीक्षण के लिये स्व-नमूनाकरण और आर्टिफिशियल इंटेलिजेंस (AI) प्रौद्योगिकी जैसे नवाचार सर्वाइकल कैंसर की रोकथाम को बेहतर बनाते हैं।
HPV वैक्सीन के बढ़ते उपयोग के साथ ये प्रगतियाँ संसाधन-सीमित संरचना के लिये आशाजनक हैं।
* जनसंख्या-स्तर जागरूकता और रणनीतियों की तत्काल आवश्यकता:
सर्वाइकल कैंसर से निपटने के लिये जागरूकता बढ़ाने, HPV वैक्सीन को बढ़ावा देने, झिझक पर काबू पाने, आयु-उपयुक्त स्क्रीनिंग को लागू करने और प्री-कैंसर उपचार प्रक्रियाओं को सुदृढ़ करने की आवश्यकता है।
सफलता के लिये साझेदारी और क्षमता निर्माण आवश्यक है।
* सर्वाइकल कैंसर देखभाल को सुदृढ़ करने के लिये व्यापक दृष्टिकोण:
सटीक निदान, सशक्त कैंसर रजिस्ट्रियाँ, कम वित्तीय बोझ और सुदृढ़ स्वास्थ्य प्रणालियों के लिये लगातार प्रयासों की आवश्यकता है।
सर्वाइकल कैंसर के सफल उन्मूलन के लिये सभी देखभाल मार्गों को जोड़ना, डिजिटल प्रौद्योगिकियों को शामिल करना और सहयोग को बढ़ावा देना महत्त्वपूर्ण है।
सर्वाइकल कैंसर के नए मामलों और मौतों के चिंताजनक आँकड़े निवारक उपायों की तत्काल आवश्यकता को उजागर करते हैं।
स्क्रीनिंग और HPV टीकाकरण के माध्यम से शीघ्र पता लगाना एक महत्त्वपूर्ण अवसर प्रस्तुत करता है, जहाँ प्रारंभिक चरणों में प्रबंधित होने पर उच्च उपचार दर प्राप्त होता है।
WHO द्वारा प्रस्तावित लक्ष्य और सरकारी पहलों का संयोग व्यापक हस्तक्षेप के लिये एक रोडमैप प्रदान करते हैं।
सफलता प्राप्त करने के लिये निरंतर प्रयासों की आवश्यकता है, जिसमें जागरूकता अभियान, टीके को बढ़ावा देना, सहयोग पर बल देना और सर्वाइकल कैंसर के उन्मूलन के लिये अभिनव दृष्टिकोण अपनाना शामिल हैं।
ऑनलाइन गेमिंग (Online gaming) में इंटरनेट के माध्यम से गेम खेलना शामिल है जहाँ खिलाड़ियों को उनके भौतिक स्थान की परवाह किये बिना कनेक्शन और सहयोगात्मक गेमप्ले की सुविधा प्राप्त होती है।
यह कंप्यूटर और मोबाइल फोन सहित विभिन्न उपकरणों के माध्यम से अभिगम्य होता है।
ऑनलाइन गैंबलिंग (Online gambling) में पैसे या पुरस्कार जीतने के लिये खेल और आयोजनों पर दाँव लगाकर इंटरनेट के माध्यम से जुआ गतिविधियों में भाग लेना शामिल है।
इसे विभिन्न उपकरणों पर खेला जा सकता है और इसमें नकदी के बजाय वर्चुअल चिप्स या डिजिटल मुद्राएँ शामिल होती हैं।
गेमिंग और गैंबलिंग के बीच अंतर इसमें शामिल कौशल के तत्व पर निर्भर करता है।
यदि किसी ऑनलाइन गतिविधि के लिये कौशल की आवश्यकता नहीं है तो इसे गेमिंग के बजाय गैंबलिंग माना जाएगा।
गेमिंग गतिविधियाँ कौशल पर निर्भर होती हैं, जबकि गैंबलिंग गतिविधियाँ ‘चांस’ या कथित ‘लक’ पर निर्भर होती हैं।
भारतीय ऑनलाइन गेमिंग पारितंत्र का वर्तमान परिदृश्य क्या है?
* विकास की संभावनाएँ: भारत में ऑनलाइन गेमिंग उद्योग मुख्य रूप से एक घरेलू स्टार्ट-अप पारितंत्र है जो 27% CAGR से बढ़ रहा है।
व्यापक रूप से यह अनुमान लगाया गया है कि आर्टिफिशियल इंटेलिजेंस (AI) और ऑनलाइन गेमिंग वर्ष 2026-27 तक भारत की जीडीपी में 300 बिलियन अमेरिकी डॉलर तक जोड़ सकते हैं।
* बोस्टन कंसल्टिंग ग्रुप (BCG) द्वारा वर्ष 2021 में प्रकाशित एक रिपोर्ट के अनुसार, भारत का मोबाइल गेमिंग क्षेत्र वर्ष 2020 में 1।
5 बिलियन अमेरिकी डॉलर से बढ़कर वर्ष 2025 तक 5 बिलियन अमेरिकी डॉलर तक पहुँच जाएगा।
* गेमिंग उद्योग को विनियमित करने के लिये विधेयक: संसद के बजट सत्र के दौरान लोकसभा में निजी विधेयक के रूप में ऑनलाइन गेमिंग (विनियमन) विधेयक 2022 पेश किया गया।
* यह विधेयक ऑनलाइन गेमिंग में अखंडता बनाए रखने और ऑनलाइन गेमिंग के लिये एक नियामक व्यवस्था पेश करने की मंशा रखता है।
* MeitY द्वारा गठित एक कार्यबल ने भारत में ऑनलाइन गेमिंग उद्योग को विनियमित करने के लिये अपनी अनुशंसाओं की एक अंतिम रिपोर्ट तैयार की है।
* इससे पूर्व, तमिलनाडु, तेलंगाना, आंध्र प्रदेश और कर्नाटक जैसे कुछ राज्यों ने ऑनलाइन गेम पर प्रतिबंध लगाने वाले कानून पारित किये थे।
* हालाँकि, उन्हें राज्य उच्च न्यायालयों द्वारा इस आधार पर रद्द कर दिया गया था कि पूर्ण प्रतिबंध लगा देना कौशल से जुड़े खेलों के लिये अनुचित था।
* राजस्थान सरकार ऑनलाइन गेम, विशेष रूप से फैंटेसी गेम को विनियमित करने के लिये एक मसौदा विधेयक लेकर आई।
* गेमिंग कंपनियों की बढ़ती संख्या: वर्तमान में भारत में 400 से अधिक गेमिंग कंपनियाँ सक्रिय हैं जिनमें इंफोसिस लिमिटेड, हाइपरलिंक इंफोसिस्टम, एफजीफैक्ट्री और ज़ेनसार टेक्नोलॉजीज़ शामिल हैं।
भारत में ऑनलाइन गेमिंग और गैंबलिंग की वैधता की क्या स्थिति है?
* कानूनी क्षेत्राधिकार: भारत के संविधान की सातवीं अनुसूची की सूची II (राज्य सूची) की प्रविष्टि संख्या 34 के तहत राज्य विधानमंडल को गेमिंग, बेटिंग या सट्टेबाजी और गैंबलिंग या जुए के संबंध में कानून बनाने की विशेष शक्ति दी गई है।
* अधिकांश भारतीय राज्य ‘कौशल के खेल’ (games of skill) और ‘भाग्य के खेल’ (games of chance) के बीच कानून में अंतर के आधार पर गेमिंग को विनियमित करते हैं।
* सार्वजनिक जुआ अधिनियम 1867: वर्तमान में भारत में केवल एक केंद्रीय कानून मौजूद है जो जुए के सभी रूपों को नियंत्रित करता है।
इसे सार्वजनिक जुआ अधिनियम 1867 के रूप में जाना जाता है, जो एक पुराना कानून है और डिजिटल कैसीनो, ऑनलाइन गैंबलिंग एवं गेमिंग की चुनौतियों से निपटने के लिये अपर्याप्त है।
* हाल ही में भारत के वित्त मंत्रालय ने ऑनलाइन मनी गेमिंग, कैसीनो और हॉर्स रेसिंग पर 28% वस्तु एवं सेवा कर (GST) लगाने की घोषणा की।
* लॉटरी विनियमन अधिनियम 1998: भारत में लॉटरी को वैध माना जाता है।
लॉटरी का आयोजन राज्य सरकार द्वारा किया जाना चाहिये और ‘ड्रा’ का स्थान उस विशेष राज्य में अवस्थित होना चाहिये।
* विदेशी मुद्रा प्रबंधन अधिनियम (FEMA) 1999: लॉटरी जीतने और रेसिंग/राइडिंग से प्राप्त आय का विप्रेषण फेमा अधिनियम, 1999 के तहत निषिद्ध है।
भारत में ऑनलाइन गेमिंग को लेकर कौन-सी चिंताएँ पाई जाती हैं?
* सरकारी कोषागार को हानि:
    * पर्याप्त विनियमन की कमी ने अवैध ऑफशोर गैंबलिंग बाज़ारों को पनपने का अवसर दिया है, जिससे उपयोगकर्ताओं को नुकसान होता है और सरकारी खजाने को वृहत हानि उठानी पड़ती है।
* अवैध ऑफशोर गैंबलिंग और बेटिंग बाज़ार को भारत से प्रति वर्ष 100 बिलियन अमेरिकी डॉलर की जमा राशि प्राप्त होती है और इसने पिछले तीन वर्षों में 20% की वृद्धि दर दर्ज की है।
* लत लगाने वाले ऑनलाइन गेमिंग व्यवहार के बारे में चिंताएँ :
    * कुछ ऑनलाइन गेमिंग गतिविधियों की लत लगने की प्रकृति को लेकर चिंताएँ बढ़ रही हैं, जो संभावित बाध्यकारी व्यवहार, ज़िम्मेदारियों की उपेक्षा और मानसिक स्वास्थ्य पर नकारात्मक प्रभाव जैसे परिणाम उत्पन्न करता है।
* ये मुद्दे सुदीर्घ या प्रोलॉन्ग गेमिंग के मनोवैज्ञानिक प्रभावों की बारीकी से जाँच करने की आवश्यकता पर प्रकाश डालते हैं।
* ऑनलाइन गेमिंग में वित्तीय जोखिम:
    * गेमिंग पर अत्यधिक व्यय करने के कारण व्यक्तियों, विशेष रूप से कमज़ोर आर्थिक पृष्ठभूमि के व्यक्तियों, को ऋण और आर्थिक कठिनाई सहित वित्तीय जोखिमों का सामना करना पड़ सकता है।
* यह ज़िम्मेदार उपभोक्ता संलग्नता के बारे में सवाल उठाता है और गेमिंग उद्योग में नैतिक विचारों के महत्त्व पर बल देता है।
* कौशल-आधारित गेमिंग और गैंबलिंग के बीच अंतर करने में नियामक अस्पष्टता:
    * कौशल-आधारित गेमिंग और गैंबलिंग के लिये स्पष्ट परिभाषाओं की कमी नियामक अस्पष्टता को जन्म देती है, जिससे इन गेमिंग गतिविधियों की प्रकृति के बारे में नैतिक बहस और विविध व्याख्याएँ शुरू हो जाती हैं।
* गेमिंग उद्योग में निष्पक्ष और उत्तरदायी विनियमन के लिये इस अस्पष्टता को संबोधित करना महत्त्वपूर्ण है।
* मनी लॉन्ड्रिंग के साधन:
    * ऑनलाइन गैंबलिंग का उपयोग मनी लॉन्ड्रिंग के साधन के रूप में किया जा सकता है, जहाँ खिलाड़ी ऑनलाइन खातों में बड़ी मात्रा में नकदी जमा कर सकते हैं और फिर इसे वैध रूप से निकाल सकते हैं।
* साइबर हमलों का खतरा:
    * ऑनलाइन गैंबलिंग साइट्स साइबर हमलों के प्रति भेद्य हो सकते हैं, जिससे खिलाड़ियों की संवेदनशील व्यक्तिगत एवं वित्तीय सूचना की चोरी हो सकती है; इस प्रकार डेटा सुरक्षा नियमों का उल्लंघन हो सकता है और उपयोगकर्ताओं की गोपनीयता भंग हो सकती है।
* सामाजिक अलगाव:
    * ऑनलाइन गैंबलिंग सामाजिक अलगाव का कारण बन सकता है, क्योंकि खिलाड़ी घंटों ऑनलाइन गेम खेलने में व्यस्त हो सकते हैं, जिससे परिवार और दोस्तों के साथ सामाजिक मेलजोल में कमी आ सकती है।
इससे बच्चों के अपराधी बनने का खतरा भी उत्पन्न होता है।
* साइबर अपराध के उभरते रुझान:
    * वित्त पर संसद की स्थायी समिति ने साइबर अपराध के रुझानों की पहचान की, जिसमें मनी लॉन्ड्रिंग के लिये अंतर्राष्ट्रीय ऑनलाइन बेटिंग साइटों का उपयोग करना भी शामिल है।
* विनियमन की कमी इन मुद्दों में योगदन करती है, जो एक विशेष नियामक प्राधिकरण की आवश्यकता को उजागर करता है।
भारत में ऑनलाइन गेमिंग को विनियमित करने के लिये कौन-से कदम उठाये जा सकते हैं?
* ऑनलाइन गेमिंग में मजबूत विनियमन की तत्काल आवश्यकता:
    * ऑनलाइन गेमिंग उद्योग में सुदृढ़ विनियमन की तत्काल आवश्यकता है।
कुछ राज्य सरकारों द्वारा ऑनलाइन गेमिंग पर प्रतिबंध लगाने के प्रयासों को इंटरनेट की क्रॉस-बॉर्डर प्रकृति के कारण चुनौतियों का सामना करना पड़ा है।
* निजी विधेयक के रूप में पेश किये गए ऑनलाइन गेमिंग (विनियमन) विधेयक 2022 में सुधार किया जाना चाहिये और इसे संसद द्वारा पारित किया जाना चाहिये।
* यूके का केंद्रीकृत नियामक दृष्टिकोण:
    * यूके में ऑनलाइन गेमिंग के लिये एक केंद्रीकृत सरकारी नियामक मौजूद है, जो विनियमन के प्रभावों पर त्रैमासिक रिपोर्ट प्रकाशित करता है।
* कठोर प्रवर्तन और लक्षित प्रयासों से अव्यवस्थित गेमिंग और मध्यम-निम्न जोखिमपूर्ण गेमिंग व्यवहार में गिरावट आई है, जो एक केंद्रीकृत नियामक दृष्टिकोण के सकारात्मक प्रभाव को उजागर करता है।
* बाज़ार के विनियमित और ग़ैर-विनियमित क्षेत्रों को संतुलित करना:
    * एक ग़ैर-विनियमित बाज़ार समग्र रूप से समाज को वृहत लाभ नहीं पहुँचा सकता।
* अंतर्राष्ट्रीय मुद्रा कोष (IMF) का मानना है कि नियामक प्रवर्तन के लिये कमज़ोर दृष्टिकोण ‘शैडो इकॉनमी’ के प्रसार के लिये उपजाऊ ज़मीन बनाता है, जैसा कि भारतीय ऑनलाइन गेमिंग उद्योग में देखा गया है।
* उद्योग के ज़िम्मेदार विकास के लिये एक संतुलित दृष्टिकोण की आवश्यकता है।
* निरीक्षण की दिशा में एक कदम के रूप में सूचना प्रौद्योगिकी नियम:
    * सूचना प्रौद्योगिकी (मध्यवर्ती दिशानिर्देश और डिजिटल मीडिया आचार संहिता) नियम 2021 ऑनलाइन गेमिंग उद्योग में निरीक्षण या निगरानी की दिशा में एक सराहनीय कदम है।
* हालाँकि, स्व-नियामक निकायों की विलंबित अधिसूचना ने प्रगति को धीमा कर दिया है, जिससे भारत में बड़ी गेमिंग आबादी की सुरक्षा के लिये सख्त विनियमन की आवश्यकता उजागर होती है।
* समाज का समग्र कल्याण सुनिश्चित करना:
    * न केवल डिजिटल नागरिकों और राष्ट्रीय हितों की रक्षा के लिये बल्कि ऑनलाइन गेमिंग क्षेत्र की  ज़िम्मेदार वृद्धि सुनिश्चित करने के लिये भी एक रूपरेखा स्थापित करना अत्यंत आवश्यक है।
* नुकसान में कमी लाने, खिलाड़ी सुरक्षा और समाज की समग्र भलाई पर फोकस होना चाहिये।
* नियामक ढाँचा को डिजिटल इंडिया अधिनियम, 2023 और सूचना प्रौद्योगिकी अधिनियम, 2000 के अनुसार डेटा गोपनीयता मानदंडों के अनुरूप होना चाहिये।
* ऑनलाइन गेमिंग में कॉर्पोरेट नैतिक उत्तरदायित्व:
    * कॉर्पोरेशन, चाहे बड़े हों या छोटे, लाभ-संचालित उद्देश्यों से संचालित होते हैं।
गेमिंग कंपनियाँ यह सुनिश्चित करने के नैतिक उत्तरदायित्व की उपेक्षा करते हैं कि उनके प्लेटफ़ॉर्म उपयोगकर्ताओं का दोहन नहीं करें या व्यसनी व्यवहार को प्रोत्साहित नहीं करें।
* लाभ के उद्देश्यों पर उपयोगकर्ता भलाई को प्राथमिकता देना अत्यंत आवश्यक हो गया है, जो एक ज़िम्मेदार गेमिंग वातावरण को आकार देने में कॉर्पोरेशन द्वारा निभाई जाने वाली नैतिक भूमिका को महत्त्वपूर्ण बनाता है।
* व्यापक अनुसंधान और विश्लेषण:
    * ऑनलाइन गेमिंग के मनोवैज्ञानिक और सामाजिक-आर्थिक प्रभावों पर व्यापक शोध में निवेश किया जाए, जो साक्ष्य-आधारित नीति निर्धारण एवं डेटा-आधारित निर्णयन के साथ ही प्रभावी नियामक उपायों के विकास को सुविधाजनक बनाए।
डिजिटल बाज़ारों का उभरता परिदृश्य, विशेष रूप से ऑनलाइन गेमिंग उद्योग में, अपर्याप्त विनियमन के कारण बाज़ार की विफलता के गंभीर मुद्दे को उजागर करता है।
ऑनलाइन गेमिंग की तेज़ वृद्धि ने, आर्थिक विकास का वादा करते हुए, लत एवं मानसिक स्वास्थ्य के मुद्दों से लेकर वित्तीय धोखाधड़ी एवं राष्ट्रीय सुरक्षा जोखिमों तक कई चिंताओं को जन्म दिया है।
भारत में एक मज़बूत नियामक ढाँचे की तत्काल आवश्यकता न केवल उपयोगकर्ताओं और राष्ट्रीय हितों की सुरक्षा के लिये, बल्कि ऑनलाइन गेमिंग क्षेत्र में ज़िम्मेदार विकास को बढ़ावा देने, कर चोरी और शैडो इकॉनमी के प्रसार के मुद्दों को संबोधित करने के लिये भी बेहद प्रकट हो गई है।
भारतीय दूरसंचार नियामक प्राधिकरण (Telecom Regulatory Authority of India-  TRAI) के अनुसार, भारत जुलाई 2022 तक 85।
11% के टेली घनत्व के साथ दुनिया के दूसरे सबसे बड़े दूरसंचार बाज़ार के रूप में उभर चुका है।
देश की बढ़ती इंटरनेट और ब्रॉडबैंड पहुँच डिजिटल इंडिया पहल का समर्थन करती है और यह 5G की दौड़ में भी शामिल हो चुका है।
दिसंबर 2023 में बहुप्रतीक्षित दूरसंचार अधिनियम, 2023 लागू किया गया, जिसमें आवश्यक मोबाइल नेटवर्क को साइबर खतरों और अनधिकृत पहुँच से बचाने के लिये एक सुदृढ़ सुरक्षा ढाँचे के विकास को प्राथमिकता दी गई है।
भारत में दूरसंचार का इतिहास क्या है?
* ऐतिहासिक रूपरेखा (1885-2023):
    * भारतीय दूरसंचार क्षेत्र, जिसे भारतीय टेलीग्राफ अधिनियम 1885, भारतीय वायरलेस टेलीग्राफी अधिनियम 1933 और टेलीग्राफ तार (ग़ैर-कानूनी कब्ज़ा) अधिनियम 1950 के रूप में तीन कानूनों द्वारा आकार दिया गया, एक परिवर्तनकारी कानूनी विकास से होकर गुज़रा है।
* टेलीग्राफ तार के ग़ैर-कानूनी कब्जे से संबंधित 1950 के अधिनियम को हाल ही में नियामक अनुकूलनशीलता पर बल देते हुए निरसन एवं संशोधन अधिनियम 2023 द्वारा निरस्त कर दिया गया।
* नियामक प्राधिकरण:
    * टैरिफ विनियमन में सहायक रहे ट्राई अधिनियम 1997 ने ट्राई (TRAI) और दूरसंचार विवाद निपटान एवं अपीलीय न्यायाधिकरण (TDSAT) दोनों की स्थापना की।
* हालाँकि, लाइसेंसिंग प्राधिकार को केंद्र सरकार में निहित बनाये रखा गया है।
* 1885 का अधिनियम और प्रौद्योगिकीय विकास:
    * मूल रूप से टेलीग्राम सेवाओं को नियंत्रित करने वाला टेलीग्राफ अधिनियम 1885, जो आश्चर्यजनक रूप से प्रत्यास्थी रहा, वर्ष 2013 में टेलीग्राफ युग की समाप्ति तक बना रहा।
* जैसे-जैसे प्रौद्योगिकी उन्नत हुई, टेक्स्ट, वॉयस, इमेज और वीडियो के वास्तविक समय प्रसारण को शामिल करते हुए 1885 के पूर्व के अधिनियम ने आधुनिक दूरसंचार सेवाओं को विनियमित करना जारी रखा।
दूरसंचार अधिनियम 2023 के प्रमुख प्रावधान क्या हैं?
* प्राधिकरण और लाइसेंसिंग आवश्यकताएँ:
    * दूरसंचार सेवाइ प्रदान करने या दूरसंचार नेटवर्क संचालित करने के लिये केंद्र सरकार से पूर्व प्राधिकरण अनिवार्य है।
* मौजूदा लाइसेंस उनकी अनुमत अवधि या पाँच वर्ष तक वैध बने रहते हैं।
* स्पेक्ट्रम आवंटन और उपयोग:
    * राष्ट्रीय सुरक्षा, आपदा प्रबंधन और उपग्रह सेवाओं जैसे विशिष्ट उद्देश्यों को छोड़कर, स्पेक्ट्रम को नीलामी के माध्यम से सौंपा जाएगा।
* सरकार के पास फ़्रीक्वेंसी रेंज का पुन: उपयोग करने का अधिकार है और वह स्पेक्ट्रम शेयरिंग, ट्रेडिंग, लीजिंग और सरेंडर की अनुमति देती है।
* सैटेलाइट इंटरनेट प्रावधान:
    * विधान ने वन वेब (OneWeb) और स्पेसएक्स के स्टारलिंक जैसे उपग्रह इंटरनेट प्रदाताओं को स्पेक्ट्रम आवंटित करने के प्रावधान पेश किये, जबकि उपग्रह-आधारित इंटरनेट सेवाओं के लिये वन वेब और जियो (Jio) को पहले से ही सक्रिय प्राधिकरण प्रदान किया जा चुका है।
* निगरानी और निलंबन शक्तियाँ:
    * सरकार के पास सार्वजनिक सुरक्षा या आपातकाल से संबंधित निर्दिष्ट आधारों पर संदेशों को रोकने, उनकी निगरानी करने या ब्लॉक करने की शक्ति है।
* सार्वजनिक आपात स्थिति के दौरान दूरसंचार सेवाओं को निलंबित किया जा सकता है और बुनियादी ढाँचे पर अस्थायी कब्ज़ा किया जा सकता है।
* विनियमन और मानक:
    * केंद्र सरकार दूरसंचार उपकरण और अवसंरचना के लिये मानक निर्धारित कर सकती है।
* यह अधिनियम ट्राई अधिनियम 1997 में भी संशोधन करता है और केवल अनुभवी व्यक्तियों को ही अध्यक्ष और सदस्य के रूप में नियुक्त करने की अनुमति देता है।
* इसमें कहा गया है कि अध्यक्ष के पास कम से कम तीस वर्ष का पेशेवर अनुभव होना चाहिये और उसने निदेशक मंडल के सदस्य या किसी कंपनी के मुख्य कार्यकारी के रूप में कार्य किया हो।
* ट्राई अध्यक्ष के पास दूरसंचार, उद्योग, वित्त, कानून, लेखा, प्रबंधन या उपभोक्ता मामलों में पेशेवर अनुभव होना चाहिये।
* इसी तरह, यह ट्राई सदस्यों की नियुक्ति के मानदंडों में भी बदलाव करता है, जहाँ कहा गया है कि एक सदस्य के पास कम से कम पच्चीस वर्ष का पेशेवर अनुभव होना चाहिये और उसने किसी कंपनी के निदेशक मंडल के सदस्य या मुख्य कार्यकारी के रूप में कार्य किया हो।
* इससे पता चलता है कि ट्राई के अध्यक्ष और सदस्यों की नियुक्ति अब निजी क्षेत्र से की जा सकती है।
* डिजिटल भारत निधि और ओटीटी सेवाएँ:
    * यूनिवर्सल सर्विस ऑब्लिगेशन फंड (USOF) को डिजिटल भारत निधि के रूप में बनाये रखा गया है, जहाँ अनुसंधान और विकास के लिये इसका उपयोग किया जा सकता है।
* ओवर-द-टॉप (OTT) सेवाओं को दूरसंचार अधिनियम से बाहर रखा गया है और उनका विनियमन संभावित डिजिटल इंडिया अधिनियम, 2023 के अंतर्गत आता है।
* कानूनी अपराध और दंड:
    * विधेयक आपराधिक और नागरिक अपराधों को निर्दिष्ट करता है, जिसमें दूरसंचार सेवाओं के अनधिकृत प्रावधान और शर्तों का उल्लंघन शामिल है।
* दंड के अंतर्गत जुर्माने से लेकर कारावास तक शामिल है और अधिनिर्णय निर्दिष्ट अधिकारियों एवं समितियों द्वारा की जाती है।
* राष्ट्रीय सुरक्षा उपाय:
    * वर्ष 2020 के भारत-चीन सीमा संघर्ष के बाद आरंभिक रूप से स्थापित प्रावधानों को कानून में एकीकृत किया गया है, जो संभावित रूप से प्रतिकूल देशों से दूरसंचार उपकरणों के आयात को रोकने के उपायों पर बल देता है।
￼
दूरसंचार अधिनियम 2023 के गुण और दोष कौन-से हैं?
* गुण:
    * नए प्रतिमानों की ओर बदलाव: दूरसंचार अधिनियम 2023 पिछले अधिनियमों से एक उल्लेखनीय प्रस्थान का प्रतीक है जिन्हें अब मानव-मानव, मानव-मशीन और मशीन-मशीन संचार के विकसित परिदृश्य को समायोजित करने के लिये प्रतिस्थापित किया गया है।
* विभिन्न संचार प्रौद्योगिकियों का नेविगेशन: यह अधिनियम संचार प्रौद्योगिकियों की पीढ़ियों को नेविगेट करने के लिये तैयार है, जिसमें वॉयस कॉल, मैसेजिंग, वीडियो कॉल, वियरेबल्स और इंडस्ट्री 4।
0 जैसे नवाचार शामिल हैं।
* संचार के भविष्य में AI, IoT और क्वांटम कंप्यूटिंग जैसी कंप्यूटिंग एवं प्रौद्योगिकियों का अविभाज्य एकीकरण अपेक्षित है।
* आगे की ओर कदम: दो महत्त्वपूर्ण और संभवतः नज़रअंदाज किये गए उद्देश्यों पर बल दिया गया है, जो हैं प्रतिस्पर्द्धा को बढ़ावा देना और ऋण-ग्रस्त उद्योग में अवसंरचना के उन्नयन के लिये संसाधन जुटाना।
* स्पेक्ट्रम उपयोग में प्रौद्योगिकीय तटस्थता: अधिनियम उचित रूप से स्पेक्ट्रम उपयोग में प्रौद्योगिकीय तटस्थता की वकालत करता है, जहाँ यह स्वीकार किया गया है कि दूरसंचार सेवाओं को अब प्रौद्योगिकी प्रकार द्वारा परिभाषित नहीं किया जा सकता।
* निष्पक्ष प्रतिस्पर्द्धा को प्रोत्साहित करने के लिये, बाज़ार के नए प्रवेशकों के पास वाणिज्यिक शर्तों पर बुनियादी ढाँचे तक गैर-भेदभावपूर्ण और गैर-विशिष्ट पहुँच होनी चाहिये।
* डिजिटल प्रौद्योगिकियों के लिये नियामक अभिसरण: एक एकीकृत दृष्टिकोण के साथ, यह अधिनियम नियामक अभिसरण के महत्त्व पर बल देते हुए दूरसंचार और इंटरनेट के अभिसरण को संबोधित करता है।
* एकीकृत सेवाओं पर खंडित निरीक्षण की चुनौती को स्वीकार किया गया है, जिससे अलग-अलग लाइसेंस और प्रशासनिक विभागों की प्रभावकारिता पर सवाल उठते हैं।
* अवगुण:
    * विवादित प्रावधान और गोपनीयता संबंधी चिंताएँ: अधिनियम सुरक्षा मानकों और आपात स्थितियों के दौरान सरकार को सशक्त बनाने वाले विवादित प्रावधानों, जो संभावित रूप से सीमित जवाबदेही के साथ नागरिक निजता का उल्लंघन करते हैं, से संबंधित चिंताओं को संबोधित करने में विफल रहता है।
* निजता के साथ सुरक्षा को संतुलित करना शासकीय अधिकारियों के लिये एक महत्त्वपूर्ण विचारार्थ विषय बन जाता है।
* 5G/6G कार्यान्वयन में चुनौतियाँ: भारत को 5G अंगीकरण में चुनौतियों का सामना करना पड़ रहा है, जिसमें अनाकर्षक उपयोग के मामले, खराब मुद्रीकरण और अपर्याप्त अवसंरचना निवेश शामिल हैं।
* वर्ष 2023-24 के बाद पूंजीगत व्यय में पर्याप्त कटौती के लिये रिलायंस जियो और भारती एयरटेल की प्रतिबद्धता चिंता पैदा करती है।
* अधिनियम में समयबद्ध तरीके से 5G और 6G अवसंरचना को बढ़ावा देने के लिये एक विशिष्ट दृष्टिकोण का अभाव है।
भारत में दूरसंचार क्षेत्र में सुधार के लिये कौन-से कदम उठाये जा सकते हैं?
* नियामक उपाय के रूप में कार्यात्मक पृथक्करण:
    * अधिनियम में कार्यात्मक पृथक्करण की अवधारणा को शामिल किया जाना चाहिये, जैसा कि बाज़ार एकाग्रता को संबोधित करने के लिये अंतर्राष्ट्रीय नियमों में देखा जाता है।
* स्वीडन, यूके, ऑस्ट्रेलिया, आयरलैंड और पोलैंड के उदाहरण इसके उपयोग को दर्शाते हैं, लेकिन निम्न निवेश और नवाचार के लिये असंगत उपायों को रोकने के लिये सावधानी बरतने की आवश्यकता है।
* स्वैच्छिक संक्रमण और उद्योग विन्यास:
    * निम्न कराधान या राजकोषीय लाभ से प्रोत्साहित स्वैच्छिक संक्रमण अधिक प्रभावी दृष्टिकोण प्रदान करते हैं, जैसा कि इटली में देखा गया है।
* अपेक्षाओं में पूरी तरह से एकीकृत टेलीकॉम से लेकर नेटवर्क एग्रीगेटर्स और प्योर-प्ले सेवा प्रदाताओं तक उद्योग विन्यास का एक स्पेक्ट्रम शामिल है।
* वायरलाइन आधारित संरचना की ओर संक्रमण:
    * वायरलाइन आधारित संरचना 5G/6G स्पीड देने में कहीं अधिक सक्षम है।
भारत को उच्च गुणवत्ता वाले डिजिटल अनुप्रयोगों का समर्थन करने के लिये वायरलेस से वायरलाइन आधारित संरचना की ओर आगे बढ़ना चाहिये।
* ‘राईट ऑफ वे’ पर अधिनियम का बल इस आवश्यकता को चिह्नित करता है, जो विशेष रूप से शहरी और ग्रामीण दोनों क्षेत्रों के लिये फाइबर अवसंरचना में निवेश के माध्यम से लागत कम करने के लिये एक सक्षम कारोबारी माहौल की मांग करता है।
* सरकार का योगदान और संसाधन सृजन:
    * सरकार को USOF के माध्यम से ग्रामीण और गैर-ग्रामीण क्षेत्रों में अवसंरचना के निर्माण के लिये स्पष्ट लक्ष्य निर्धारित करने चाहिये।
* फाइबर अवसंरचना को बढ़ावा देने के लिये संसाधन सृजन और निजी क्षेत्र के निवेश के लिये प्रतिस्पर्द्धी अवसर का होना महत्त्वपूर्ण हैं।
* भविष्य के लिये एकीकृत दृष्टिकोण:
    * यह अधिनियम एक एकीकृत दृष्टिकोण के महत्त्व के साथ पूर्ण होता है, जिसमें विभिन्न विभागों के बीच लाइसेंसिंग, मानकों, कौशल और शासन में तालमेल पर बल दिया गया है।
* इस समग्र दृष्टिकोण को भारत की डिजिटल क्रांति के लिये आवश्यक माना जाता है, जो दूरसंचार उद्योग को निरंतर विकास में अग्रणी मोर्चे पर रखता है।
भारत के दूरसंचार क्षेत्र का चल रहा विस्तार देश के डिजिटल रूपांतरण में एक महत्त्वपूर्ण तत्व है।
दूरसंचार अधिनियम 2023 के प्रमुख उद्देश्यों में सेवाओं में प्रतिस्पर्द्धा को बढ़ावा देना, फाइबर-आधारित नेटवर्क में बदलाव को प्रोत्साहित करना और तकनीकी गतिशीलता को बढ़ावा देना शामिल है।
इन प्रयासों का उद्देश्य दूरसंचार में एक नए युग की शुरुआत करना है।
इसमें अपेक्षाओं पर खरे नहीं उतरने के बजाय ठोस प्रगति हासिल करने पर बल दिया गया है।
हाल के वर्षों में भारत का लॉजिस्टिक्स क्षेत्र उल्लेखनीय संवीक्षा और विकास से गुज़रा है।
लॉजिस्टिक्स परफॉर्मेंस इंडेक्स (LPI) जैसे मेट्रिक्स के माध्यम से ट्रैक किये जाने पर भारत के प्रदर्शन में सुधार नज़र आया है जहाँ वह 139 देशों की सूची में वर्ष 2014 में अपनी 54वीं रैंकिंग से ऊपर बढ़कर वर्ष 2023 में 38वें स्थान पर पहुँच गया है।
* लॉजिस्टिक्स में उत्पादन बिंदुओं, उपभोग क्षेत्रों, वितरण केंद्रों या अन्य उत्पादन स्थलों जैसे विभिन्न स्थानों के बीच लोगों, कच्चे माल, इन्वेंटरी और उपकरण सहित विभिन्न संसाधनों का संगठन, समन्वय, भंडारण और परिवहन शामिल है।
लॉजिस्टिक्स परफॉर्मेंस इंडेक्स (LPI) क्या है?
* परिचय:
    * LPI विश्व बैंक समूह द्वारा विकसित एक ‘इंटरैक्टिव बेंचमार्किंग टूल’ है।
यह विश्वसनीय आपूर्ति शृंखला कनेक्शन स्थापित करने की सुगमता और इसे संभव बनाने वाले संरचनात्मक कारकों की माप करता है।
* यह देशों को व्यापार लॉजिस्टिक्स के प्रदर्शन में उनके समक्ष व्याप्त चुनौतियों एवं अवसरों की पहचान करने में मदद करता है और अपने प्रदर्शन को बेहतर बनाने के उपाय सुझाता है।
* मापदंड:
    * LPI लॉजिस्टिक्स प्रदर्शन का मूल्यांकन करने के लिये 6 मापदंडों पर विचार करता है, यानी:
        * सीमा शुल्क प्रदर्शन
        * अवसंरचना की गुणवत्ता
        * शिपमेंट व्यवस्था की सुगमता
        * लॉजिस्टिक्स सेवाओं की गुणवत्ता
        * कंसाइनमेंट की ट्रैकिंग और ट्रेसिंग 
        * शिपमेंट की समयबद्धता
    * LPI की रिपोर्टिंग वर्ष 2010 से 2018 तक प्रत्येक दो वर्ष पर की जा रही थी, जिसमें वर्ष 2020 में कोविड-19 महामारी के कारण व्यवधान आया और अंततः 2023 में सूचकांक पद्धति का पुनर्गठन किया गया।
* LPI 2023 139 देशों के बीच तुलना की अनुमति देता है और पहली बार LPI 2023 ने शिपमेंट की ट्रैकिंग करने वाले बड़े डेटासेट से प्राप्त संकेतकों के साथ व्यापार की गति की माप की।
LPI रैंकिंग में भारत के बेहतर प्रदर्शन का क्या कारण है?
* पीएम गति शक्ति पहल:
    * वर्ष 2021 में भारत सरकार ने मल्टीमॉडल कनेक्टिविटी के लिये एक व्यापक राष्ट्रीय मास्टर प्लान, पीएम गति शक्ति पहल (PM Gati Shakti initiative) का अनावरण किया।
इसका प्राथमिक उद्देश्य लॉजिस्टिक्स लागत को कम करना और वर्ष 2024-25 तक आर्थिक विकास को प्रोत्साहित करना है।
￼
* राष्ट्रीय लॉजिस्टिक्स नीति 2022:
    * गति शक्ति पहल को पूरकता प्रदान करते वर्ष 2022 में लाई गई राष्ट्रीय लॉजिस्टिक्स नीति (National Logistics Policy- NLP) सुचारू अंतिम-मील वितरण सुनिश्चित करने, परिवहन से संबंधित चुनौतियों का समाधान करने, विनिर्माण क्षेत्र के लिये समय एवं लागत की बचत करने और लॉजिस्टिक्स क्षेत्र में समग्र दक्षता की वृद्धि करने पर केंद्रित है।
* इसका लक्ष्य वैश्विक मानकों के अनुरूप लॉजिस्टिक्स लागत में कमी लाना और शीर्ष 25 LPI रैंकिंग हासिल करना है।
* अवसंरचना विकास और अंतर्राष्ट्रीय शिपमेंट:
    * LPI रिपोर्ट से पता चलता है कि भारत के अवसंरचना स्कोर में उल्लेखनीय प्रगति हुई है, जो वर्ष 2018 में 52वें स्थान से पाँच स्थान ऊपर बढ़कर वर्ष 2023 में 47वें स्थान पर पहुँच गया।
* सॉफ्ट और हार्ड व्यापार-संबंधित अवसंरचना में सरकारी निवेश, जहाँ दोनों तटों (पूर्वी एवं पश्चिमी) पर बंदरगाह प्रवेश द्वारों को आंतरिक भागों में स्थित प्रमुख आर्थिक केंद्रों से जोड़ा गया है, ने अंतर्राष्ट्रीय शिपमेंट में सुधार में योगदान किया है।
* लॉजिस्टिक्स सुधार में प्रौद्योगिकी की भूमिका:
    * लॉजिस्टिक्स प्रदर्शन को बेहतर बनाने के भारत के जारी प्रयासों में प्रौद्योगिकी महत्त्वपूर्ण भूमिका निभाती है।
सरकार ने सार्वजनिक-निजी भागीदारी के माध्यम से एक आपूर्ति शृंखला दृश्यता मंच (supply chain visibility platform) को लागू किया है।
* NICDC लॉजिस्टिक्स डेटा सर्विसेज लिमिटेड द्वारा रेडियो फ्रीक्वेंसी आइडेंटिफिकेशन टैग की शुरूआत आपूर्ति शृंखला की एंड-टू-एंड ट्रैकिंग को सक्षम बनाती है, जिसके परिणामस्वरूप देरी में व्यापक कमी आती है।
* रिपोर्ट बताती है कि भारत जैसी उभरती अर्थव्यवस्थाएँ आधुनिकीकरण और डिजिटलीकरण के कारण उन्नत देशों से आगे निकल रही हैं।
* ठहराव समय (Dwell time) में सुधार:
    * ‘ड्वेल टाइम’ किसी जहाज़ या कार्गो द्वारा किसी विशिष्ट बंदरगाह या टर्मिनल पर व्यतीत समय को दर्शाता है।
ड्वेल टाइम के दृष्टिकोण से भारत के लॉजिस्टिक्स प्रदर्शन में सुधार हुआ है।
* भारत 2।
6 दिनों का अत्यंत कम ड्वेल टाइम रखता है।
विशेष रूप से, मई और अक्टूबर 2022 के बीच भारत और सिंगापुर में कंटेनरों के लिये औसत ठहराव समय तीन दिन का रहा था।
* इस मामले में भारत ने अमेरिका (7 दिन) और जर्मनी (10 दिन) जैसे औद्योगिक देशों को पीछे छोड़ दिया।
भारत की लॉजिस्टिक प्रणाली से जुड़े प्रमुख मुद्दे कौन-से हैं?
* भारत में लॉजिस्टिक लागत:
    * आर्थिक सर्वेक्षण 2022-23 इंगित करता है कि भारत में लॉजिस्टिक लागत इसके सकल घरेलू उत्पाद का 14-18% है, जो वैश्विक बेंचमार्क 8% से अधिक है।
* वर्ष 2018 और 2020 की पिछली रिपोर्टें बंदरगाहों पर लॉजिस्टिक लागत में भिन्नता को उजागर करती हैं और आकलन करती हैं कि भारतीय आपूर्ति शृंखला में कुल लॉजिस्टिक्स लागत लगभग 400 बिलियन अमेरिकी डॉलर है, जो सकल घरेलू उत्पाद के 14% के बराबर है।
* लॉजिस्टिक्स लागत का अनुमान लगाने में पद्धतिगत चुनौतियाँ:
    * लॉजिस्टिक्स लागत का अनुमान लगाने में, विशेष रूप से सकल घरेलू उत्पाद के प्रतिशत के रूप में, पद्धतिगत चुनौतियाँ मौजूद हैं।
* डन एंड ब्रैडस्ट्रीट पद्धति (Dun and Bradstreet methodology) व्यवसाय करने की लागत की गणना खेप मूल्य (consignment value) के प्रतिशत के रूप में करती है, जबकि अन्य रिपोर्ट प्रकट स्पष्टीकरण के बिना सकल घरेलू उत्पाद के प्रतिशत के रूप में लॉजिस्टिक्स लागत का हवाला देती हैं, जिससे आँकड़ों में भिन्नता उत्पन्न होती है।
* लॉजिस्टिक्स लागत पर NCAER रिपोर्ट और अनुमान की पद्धति:
        * भारत में लॉजिस्टिक्स लागत पर दिसंबर 2023 की NCAER रिपोर्ट अनुमान के लिये एक सटीक पद्धति प्रदान करती है।
* रिपोर्ट में निजी क्षेत्र और शैक्षणिक संस्थानों के विभिन्न अनुमानों का हवाला दिया गया है, जिससे भिन्नता का पता चलता है।
* NCAER रिपोर्ट के अनुसार, वर्ष 2021-22 में लॉजिस्टिक्स लागत 7।
8% और 8।
9% के बीच अनुमानित थी, जो वर्ष 2017-18 और 2018-19 में क्षणिक वृद्धि के साथ समय के साथ गिरावट का संकेत देती है।
* एक ओर झुका हुआ मॉडल मिक्स:
    * भारत की माल ढुलाई का मॉडल मिक्स (modal mix) सड़क परिवहन की ओर बहुत अधिक झुका हुआ है, जहाँ 65% माल की ढुलाई सड़क मार्ग से होती है।
इससे सड़कों पर भीड़भाड़, प्रदूषण और लॉजिस्टिक लागत में वृद्धि की स्थिति बनी है।
* रेल माल ढुलाई हिस्सेदारी का नुकसान:
    * परिवहन का अधिक लागत प्रभावी साधन होने के बावजूद रेलवे अधिक लचीले साधनों (जैसे सड़क परिवहन का अधिक सुविधाजनक होना) के कारण माल ढुलाई हिस्सेदारी खोती जा रही है।
* भारतीय रेलवे को टर्मिनल अवसंरचना की कमी, अच्छे शेड एवं गोदामों के रखरखाव, वैगनों की अनिश्चित आपूर्ति, बारहमासी सड़कों का अभाव (जहाँ देश का एक बड़ा हिस्सा रेलवे की पहुँच से बाहर है) आदि अवसंरचनात्मक चुनौतियों का सामना करना पड़ रहा है।
* भंडारण एवं कराधान संबंधी विसंगतियाँ:
    * लॉजिस्टिक्स कंपनियाँ आमतौर पर भंडारण या वेयरहाउसिंग का विकल्प चुनती हैं क्योंकि यह उन्हें सामान स्टोर करने और मांग होने पर उन्हें ग्राहक के निकट ले जाने में सक्षम बनाता है।
यह पारगमन समय को कम करने में मदद करता है।
लॉजिस्टिक क्षेत्र में भारतीय राज्यों की क्या स्थिति है?
* राज्य-संचालित लॉजिस्टिक:
    * लॉजिस्टिक्स राज्यों से प्रभावित होते हैं और वाणिज्य एवं उद्योग मंत्रालय की ‘विभिन्न राज्यों में लॉजिस्टिक्स सुगमता’ (Logistics Ease Across Different States- LEADS) रिपोर्ट राज्यों को धारणाओं के आधार पर ‘एचीवर्स’, ‘फास्ट मूवर्स’ और ‘एस्पायर्स’ में वर्गीकृत करती है।
* तटीय राज्य—जो 75% निर्यात कार्गो के लिये ज़िम्मेदार हैं, प्रदर्शन में भिन्नता दर्शाते हैं, जहाँ आंध्र प्रदेश, गुजरात, कर्नाटक और तमिलनाडु उत्कृष्ट प्रदर्शन कर रहे हैं, जबकि गोवा, ओडिशा और पश्चिम बंगाल पिछड़े हुए हैं।
* राज्य-स्तरीय लॉजिस्टिक्स नीतियाँ:
    * गोवा और ओडिशा सहित अधिकांश राज्यों में राज्य-स्तरीय लॉजिस्टिक्स नीतियाँ क्रियान्वित हैं।
हालाँकि, तटीय राज्यों में सबसे निचले स्थान पर स्थित पश्चिम बंगाल में लॉजिस्टिक नीति का अभाव है।
* LEADS 2023 रिपोर्ट बताती है कि दक्षता बढ़ाने और क्षेत्र में निवेश आकर्षित करने के लिये राज्य लॉजिस्टिक्स मास्टर प्लान और राज्य लॉजिस्टिक्स नीति तैयार करने से पश्चिम बंगाल को लाभ प्राप्त हो सकता है।
* राज्यों के बीच प्रदर्शन असमानताएँ:
    * हालाँकि समय के साथ भारत के समग्र लॉजिस्टिक्स प्रदर्शन में सुधार हुआ है, लेकिन अलग-अलग राज्यों में असमानताएँ भी प्रकट हो रही हैं।
* कुछ राज्यों के प्रदर्शन में गिरावट आई है, जिससे जारी प्रयासों द्वारा राज्य स्तर पर लॉजिस्टिक्स दक्षता बढ़ाने की आवश्यकता पर बल दिया गया है।
* LEADS 2023 रिपोर्ट और राज्यों का वर्गीकरण:
    * LEADS 2023 रिपोर्ट राज्यों को तटीय, स्थलरुद्ध, पूर्वोत्तर और केंद्रशासित प्रदेशों के रूप में वर्गीकृत करती है, जो लॉजिस्टिक्स प्रदर्शन पर एक सूक्ष्म दृष्टिकोण प्रदान करती है।
* ‘फास्ट मूवर्स’ के रूप में वर्गीकृत राज्य औसत प्रदर्शन वाले राज्यों का प्रतिनिधित्व करते हैं, जो उपलब्धि के विभिन्न स्तरों को चिह्नित करने में नामकरण के महत्त्व को उजागर करते हैं।
￼
भारत में लॉजिस्टिक्स क्षेत्र में सुधार के लिये आगे की राह
* उन्नत प्रौद्योगिकियों को अपनाना:
    * आपूर्ति शृंखला में हाल के व्यवधानों और संवहनीयता के बारे में बढ़ती चिंताओं के कारण वैश्विक स्तर पर प्रौद्योगिकी-सक्षम समाधानों (ब्लॉकचेन, बिग डेटा, क्लाउड कंप्यूटिंग और डिजिटल ट्विन्स) के अंगीकरण में वृद्धि हुई है।
* जबकि भारत में अंगीकरण का स्तर अपेक्षाकृत निम्न है, सरकार ने ICEGATE और E-Logs जैसे विभिन्न डिजिटल समाधान लॉन्च किये हैं, जिससे अक्षमताएँ कम हुई हैं, पारदर्शिता में सुधार हुआ है और माल की आवाजाही तीव्र हो गई है।
* संवहनीय लॉजिस्टिक्स पर ध्यान देना:
    * भारत का शिपिंग और लॉजिस्टिक्स क्षेत्र भी धीरे-धीरे संवहनीय अभ्यासों पर घरेलू एवं वैश्विक नियमों से संरेखित हो रहा है, लेकिन अभी भी बहुत कुछ करने की ज़रूरत है।
* इस क्षेत्र को एनर्जी एफिशिएंसी एक्सिस्टिंग शिप इंडेक्स, कार्बन इंटेंसिटी रेटिंग और एमिशन ट्रेडिंग सिस्टम जैसे प्रमुख वैश्विक बेंचमार्क के अनुरूप होने की आवश्यकता है।
* निवेश और निवेशक रुचि को आकर्षित करना:
    * भारत सरकार अवसंरचनात्मक विकास की मुख्य प्रस्तावक और वित्तपोषक रही है।
लेकिन निजी क्षेत्र को संलग्न करने के लिये और भी बहुत कुछ करने की ज़रूरत है।
* नेशनल इंफ्रास्ट्रक्चर पाइपलाइन (NIP) एक ऐसा साधन है जिससे 50 लाख करोड़ रुपए (लगभग 650 बिलियन अमेरिकी डॉलर) का निवेश जुटाने की उम्मीद है।
* यद्यपि अधिकांश परिवहन अवसंरचना विकास पहलों में 100% FDI की अनुमति है, वांछित प्रभाव लाने के लिये वृहत प्रयास की आवश्यकता होगी।
भारत में लॉजिस्टिक्स क्षेत्र विकास के लिये तैयार है और सरकार की पहलों एवं नीतियों का उद्देश्य इस क्षेत्र के संपोषण के लिये अनुकूल माहौल का निर्माण करना है।
ऑनलाइन कॉमर्स के आगमन ने ऑन-डिमांड, लास्ट-माइल, मिडिल-माइल और हाइपर-लोकल डिलीवरी मॉडल सहित नए अवसरों के साथ लॉजिस्टिक्स मॉडल में एक आदर्श बदलाव उत्पन्न किया है।
उम्मीद है कि इस क्षेत्र का विकास जारी रहेगा और यह बाज़ार की बदलती गतिशीलता के अनुरूप ढल सकेगा, जबकि प्रौद्योगिकीय प्रगति इसके भविष्य को आकार देने में महत्त्वपूर्ण भूमिका निभाएगी।
भारतीय प्रधानमंत्री नरेंद्र मोदी की लक्षद्वीप यात्रा के साथ एक विवाद उत्पन्न हुआ है जिससे भारत और मालदीव के बीच पहले से ही तनावपूर्ण संबंधों में और गतिरोध आ गया है।
यह विवाद तब शुरू हुआ जब मालदीव के युवा कार्य मंत्रालय के तीन उप-मंत्रियों ने भारतीय प्रधानमंत्री की लक्षद्वीप यात्रा के प्रसंग में मालदीव के पर्यटन को ख़तरे की आशंका को देखते हुए भारत और भारतीय प्रधानमंत्री पर नकारात्मक टिप्पणियाँ की।
उप-मंत्रियों द्वारा की गई टिप्पणियों पर भारत में प्रतिक्रिया हुई जहाँ कई भारतीय हस्तियों ने भारतीयों को मालदीव के बजाय घरेलू पर्यटन स्थलों की खोज पर विचार करने के लिये प्रेरित किया।
इस घटना ने भूभाग में ‘अतिराष्ट्रवाद’ के खतरों और दो दक्षिण एशियाई पड़ोसी देशों के बीच व्यापक सहयोग में व्याप्त हितों के नुकसान की आशंका को रेखांकित किया है।
भारत-मालदीव संबंध क्यों महत्त्वपूर्ण है?
* रणनीतिक महत्त्व:
    * भारत की ‘नेवरहुड फर्स्ट’ नीति का केंद्र बिंदु: मालदीव की भारत के पश्चिमी तट से निकटता और हिंद महासागर से गुज़रते वाणिज्यिक समुद्री मार्गों के केंद्र पर इसकी अवस्थिति इसे भारत के लिये रणनीतिक रूप से महत्त्वपूर्ण बनाती है।
* यह भारत की ‘नेबरहुड फर्स्ट’ नीति के तहत भारत सरकार की प्राथमिकताओं का केंद्र बिंदु है।
* मालदीव के लिये प्रथम प्रतिक्रियाकर्ता के रूप में भारत:
        * मालदीव में वर्ष 1988 के तख्तापलट के प्रयास के दौरान भारत की त्वरित प्रतिक्रिया और तत्काल सहायता ने मालदीव के साथ भरोदेमंद और स्थायी मैत्रीपूर्ण द्विपक्षीय संबंधों के विकास की नींव रखी।
तब भारतीय सशस्त्र बलों ने ‘ऑपरेशन कैक्टस’ के तहत त्वरित कार्रवाई को अंजाम दिया था।
* भारत वर्ष 2004 में मालदीव में सुनामी और दिसंबर 2014 में माले में जल संकट के दौरान भी मालदीव की सहायता करने वाला पहला देश रहा था।
* मालदीव में खसरे के प्रकोप को रोकने के लिये जनवरी 2020 में भारत द्वारा टीके की 30000 खुराकों का त्वरित प्रेषण और कोविड-19 महामारी के दौरान भारत की तीव्र एवं व्यापक सहायता ने भी भारत की ‘प्रथम प्रतिक्रियाकर्ता’ होने की साख को और मज़बूत किया।
* एक शुद्ध सुरक्षा प्रदाता के रूप में भारत: मालदीव में भारत की रणनीतिक भूमिका के महत्त्व को वृहत रूप से चिह्नित किया जाता है, जहाँ भारत को एक शुद्ध सुरक्षा प्रदाता के रूप में देखा जाता है।
* रक्षा साझेदारी को सुदृढ़ करने के लिये अप्रैल 2016 में दोनों देशों के बीच रक्षा के लिये एक व्यापक कार्ययोजना पर हस्ताक्षर किये गए।
* दोनों देश हिंद महासागर क्षेत्र (IOR) की रक्षा एवं सुरक्षा बनाए रखने में प्रमुख खिलाड़ी हैं; इस प्रकार भारत के नेतृत्व वाले ‘क्षेत्र में सभी के लिये सुरक्षा और विकास’ (Security And Growth for All in the Region- SAGAR) दृष्टिकोण में योगदान कर रहे हैं।
* रक्षा सहयोग संयुक्त सैन्य अभ्यास के क्षेत्रों तक विस्तृत है जहाँ एकुवेरिन, दोस्ती, एकथा और ऑपरेशन शील्ड का आयोजन किया जाता है।
* आर्थिक और व्यापारिक संलग्नताएँ:
    * पर्यटन अर्थव्यवस्था:
        * भारत मालदीव में पर्यटकों के सबसे बड़े स्रोतों में से एक है, जो अपनी अर्थव्यवस्था के संचालन के लिये पर्यटन पर बहुत अधिक निर्भर है।
* वर्ष 2023 में मालदीव में सर्वाधिक पर्यटक भेजने वाले देशों में भारत शीर्ष पर रहा जिसकी बाज़ार हिस्सेदारी लगभग 11।
8% थी।
* व्यापार समझौते:
        * भारत वर्ष 2022 में मालदीव के दूसरे सबसे बड़े व्यापार भागीदार के रूप में उभरा।
दोनों देशों का द्विपक्षीय व्यापार वर्ष 2021 में पहली बार 300 मिलियन अमेरिकी डॉलर का आँकड़ा पार कर गया।
* 22 जुलाई 2019 को RBI और मालदीव मौद्रिक प्राधिकरण के बीच एक द्विपक्षीय यूएसडी करेंसी स्वैप समझौते पर हस्ताक्षर किये गए।
* मालदीव से भारतीय आयात में मुख्य रूप से स्क्रैप धातु शामिल हैं, जबकि मालदीव में भारतीय निर्यात में विभिन्न प्रकार के इंजीनियरिंग और औद्योगिक उत्पाद, जैसे दवा एवं औषध, सीमेंट और कृषि उत्पाद शामिल हैं।
￼
* विकास और क्षमता निर्माण:
    * अवसंरचना परियोजनाएँ:
        * अगस्त 2021 में एक भारतीय कंपनी एफकॉन्स (Afcons) ने मालदीव में अब तक की सबसे बड़ी अवसंरचना परियोजना (ग्रेट माले कनेक्टिविटी प्रोजेक्ट – GMCP) के लिये एक अनुबंध पर हस्ताक्षर किये।
* भारतीय क्रेडिट लाइन के अंतर्गत हनीमाधू अंतर्राष्ट्रीय हवाई अड्डा विकास परियोजना प्रति वर्ष 1।
3 मिलियन यात्रियों को सेवा प्रदान करने के लिये एक नया टर्मिनल जोड़ेगी।
* वर्ष 2022 में भारत के विदेश मंत्री द्वारा मालदीव में नेशनल कॉलेज फॉर पुलिसिंग एंड लॉ एनफोर्समेंट (NCPLE) का उद्घाटन किया गया।
* स्वास्थ्य सेवा क्षेत्र:
        * स्वास्थ्य सेवा क्षेत्र में भारत ने अत्याधुनिक कैंसर सुविधा स्थापित करने में मदद करने के अलावा इंदिरा गांधी मेमोरियल अस्पताल के विकास के लिये 52 करोड़ रुपए प्रदान किये हैं, जो मालदीव के विभिन्न द्वीपों पर 150 से अधिक स्वास्थ्य केंद्रों को जोड़ेगा।
* शैक्षिक कार्यक्रम:
        * शिक्षा के क्षेत्र में, भारत ने वर्ष 1996 में तकनीकी शिक्षा संस्थान स्थापित करने में मदद की।
भारत ने मालदीव के शिक्षकों एवं युवाओं को प्रशिक्षण और व्यावसायिक प्रशिक्षण प्रदान करने के लिये 5।
3 मिलियन अमेरिकी डॉलर की परियोजना के तहत एक कार्यक्रम भी शुरू किया है।
* भारत मालदीव राष्ट्रीय रक्षा बल (MNDF) के लिये सबसे बड़ी संख्या में प्रशिक्षण के अवसर प्रदान करता है, जो उनकी रक्षा प्रशिक्षण आवश्यकताओं के लगभग 70% की पूर्ति करता है।
* सांस्कृतिक कनेक्टिविटी:
    * भारत और मालदीव प्राचीन काल से ही जातीय, भाषाई, सांस्कृतिक और धार्मिक संबंध साझा करते रहे हैं।
मानवविज्ञानियों के अनुसार धिवेही (मालदीवियन भाषा) का उद्गम संस्कृत एवं पाली में पाया जाता है।
* मालदीव में भारतीय प्रवासी समुदाय की संख्या लगभग 27,000 है।
मालदीव में अधिकांश प्रवासी शिक्षक भारतीय नागरिक हैं।
भारत-मालदीव संबंधों में विद्यमान प्रमुख मुद्दे कौन-से हैं?
* लक्षद्वीप का मुद्दा:
    * यह विवाद तब शुरू हुआ जब मालदीव के तीन उप-मंत्रियों ने भारतीय प्रधानमंत्री की हालिया लक्षद्वीप यात्रा के बाद भारत और प्रधानमंत्री के बारे में अपमानजनक टिप्पणियाँ कीं।
* उन्होंने भारतीय प्रधानमंत्री की यात्रा की आलोचना करते हुए आरोप लगाया कि इसका उद्देश्य मालदीव के पर्यटन के लिये चुनौती पैदा करना है, जो अपनी समुद्र तट सुविधाओं के लिये प्रसिद्ध है।
* भारत सरकार ने इस मुद्दे को मालदीव के सामने उठाया, जिसके बाद मालदीव सरकार ने इन मंत्रियों को निलंबित कर दिया।
* इस विवाद के कारण कई भारतीयों ने मालदीव यात्रा की अपनी बुकिंग रद्द कर दी।
यह घटना भूभाग में अतिराष्ट्रवाद के खतरों को रेखांकित करती है।
* इस विवाद के संभावित प्रभाव मालदीव पर्यटन उद्योग के लिये चिंता का विषय है।
* मालदीव में ‘इंडिया आउट’ अभियान:
    * भारत के ‘इंडिया आउट’ पहल में मालदीव में भारत के निवेश, दोनों देशों के बीच रक्षा साझेदारी और क्षेत्र में भारत के सुरक्षा प्रावधानों के बारे में संदेह पैदा कर शत्रुता को बढ़ावा देने की क्षमता है।
* हाल ही में चुनी गई मालदीव सरकार पूर्व सरकार की ‘इंडिया फर्स्ट’ नीति का इस हद तक विरोध करती है कि भारतीय सैनिकों की वापसी के मुद्दे को को नवनिर्वाचित राष्ट्रपति मुइज़ू के चुनाव घोषणापत्र में शामिल किया गया था।
* संप्रभुता और सुरक्षा दुविधा:
    * मालदीव में लोकतांत्रिक व्यवस्था अभी भी अपने प्रारंभिक चरण में है, जो प्रमुख वैश्विक खिलाड़ियों से प्रभावित क्षेत्रीय सामाजिक-राजनीतिक अस्थिरता से जूझ रही है।
* चुनाव से पूर्व मालदीव में विपक्ष का मानना था कि मालदीव में भारतीय सैन्य उपस्थिति देश की राष्ट्रीय सुरक्षा एवं संप्रभुता के लिये खतरा है।
* इसके विपरीत, तत्कालीन सरकार लगातार इस बात पर बल देती रही कि ‘इंडिया आउट’ अभियान देश की राष्ट्रीय सुरक्षा के लिये खतरा है।
इसे एक ऐसे कारक के रूप में देखा गया जो इस द्वीप राष्ट्र को क्षेत्रीय सुरक्षा लाभ प्रदान करने वाले भागीदार देश भारत को नाराज कर सकता है।
* भारत, मालदीव और श्रीलंका के बीच त्रिपक्षीय समुद्री सुरक्षा सहयोग बैठक वर्ष 2011 में स्थापित की गई थी।
* हाइड्रोग्राफिक सर्वेक्षण समझौते का निरसन:
    * उल्लेखनीय है कि हाइड्रोग्राफिक डेटा में अंतर्निहित रूप से दोहरी प्रकृति पाई जाती है, जिसमें समुद्र से एकत्र की गई जानकारी का उपयोग नागरिक और सैन्य उद्देश्यों के लिये किया जा सकता है।
* मालदीव आशंका रखता है कि भारत की हाइड्रोग्राफिक गतिविधि ख़ुफ़िया संग्रह का एक रूप हो सकती है।
* मालदीव ने हाल में अपने जल क्षेत्र में संयुक्त हाइड्रोग्राफिक सर्वेक्षण के लिये भारत के साथ समझौते को रद्द करने का निर्णय लिया, जिससे भारतीय रणनीतिक हलकों में चिंता उत्पन्न हुई।
* हिंद महासागर क्षेत्र में ‘चाइना फैक्टर’:
    * मालदीव दक्षिण एशिया में चीन के ‘स्ट्रिंग ऑफ पर्ल्स’ संरचना में एक महत्त्वपूर्ण ‘पर्ल’ के रूप में उभरा है।
मालदीव में चीन ने भारी निवेश किया है और वह चीन के बेल्ट एंड रोड इनिशिएटिव (BRI) का भागीदार बन गया है।
भारत-मालदीव संबंधों को तब एक आघात लगा जब मालदीव ने वर्ष 2017 में चीन के साथ मुक्त व्यापार समझौते (FTA) पर हस्ताक्षर किया।
ऐसी अटकलें लगाई जाती हैं कि चीन मालदीव में एक नौसैनिक अड्डा विकसित करने की योजना रखता है, जहाँ पिछले प्रस्तावों में संभावित सैन्य अनुप्रयोगों के बारे में चिंताओं का संकेत मिला है।
दक्षिण एशियाई देशों के जल क्षेत्र में चीन के समुद्र विज्ञान सर्वेक्षण से संघर्ष का एक खतरा उत्पन्न होता है क्योंकि यहाँ भारतीय हाइड्रोग्राफिक जहाज़ों की उपस्थिति है।
आगे की राह
 भारत में पर्यटन स्थलों की खोज करना और उनका विकास करना:
 अनन्वेषित स्थलों की खोज करना: भारत की तटरेखा पर कई प्रसिद्ध और अनदेखे समुद्र तट स्थल मौजूद हैं।
यह भारत में तटीय अनन्वेषित एवं छिपे पर्यटन खजानों की संभावनाओं का पता लगाने और विकसित करने के लिये उपयुक्त अवसर है।
इन संभावित गंतव्यों में गोवा, केरल, लक्षद्वीप और अंडमान-निकोबार द्वीप समूह जैसे स्थान शामिल हो सकते हैं।
पर्यटन सुविधाएँ विकसित करना: परिवहन, सड़कों और उपयोगिताओं जैसे बुनियादी ढाँचे में निवेश किया जाए।
अनन्वेषित क्षेत्रों तक विश्वसनीय कनेक्टिविटी विकसित करें ताकि उन्हें पर्यटकों के लिये आसानी से सुलभ बनाया जा सके।
क्षेत्रीय कनेक्टिविटी योजना – उड़े देश का आम नागरिक (RCS-UDAN) के अंतर्गत आने वाले मार्गों के कवरेज और संचालन को बेहतर बनाया जाना चाहिये।
गुजराल सिद्धांत पर आगे बढ़ना:
उच्च-स्तरीय राजनयिक संलग्नता: चिंताओं को दूर करने, भरोसे का निर्माण करने और खुले संचार को बढ़ावा देने के लिये नियमित और रचनात्मक राजनयिक संवाद को प्राथमिकता दिया जाए।
क्षेत्रीय गठबंधनों को सुदृढ़ करना: भारत को गुजराल सिद्धांत के सकारात्मक पहलुओं पर आगे बढ़ते हुए पारस्परिक लाभ के लिये क्षेत्रीय गठबंधनों और सहयोग को सुदृढ़ करना जारी रखना चाहिये।
स्थानीय लोगों के साथ राजनीतिक संलग्नता: वर्तमान में मालदीव में ‘इंडिया आउट’ अभियान को सीमित आबादी का समर्थन प्राप्त है, लेकिन इसे भारत सरकार द्वारा हल्के में नहीं लिया जाना चाहिये।
द्विपक्षीय संबंधों की मज़बूती एक भागीदार सरकार की अपनी नीतियों के लिये जनता का समर्थन जुटाने की क्षमता पर निर्भर करती है।
क्षमता निर्माण कार्यक्रमों के लिये अटूट समर्थन: भारत को एक विकास भागीदार के रूप में मालदीव को व्यापक सामाजिक-आर्थिक विकास और क्षेत्र में लोकतांत्रिक एवं स्वतंत्र संस्थानों को मज़बूत करने की उनकी आकांक्षाओं को साकार करने में अटूट समर्थन प्रदान करना चाहिये।
अंतर्राष्ट्रीय मामलों में विवेक का प्रयोग:
अनावश्यक उकसावे से बचना: हालिया विवाद मालदीव जैसे छोटे देशों को पड़ोसी देशों से संबंध के मामले में विवेक बरतने की चेतावनी देता है, क्योंकि अनावश्यक उकसावे के हानिकारक परिणाम उत्पन्न हो सकते हैं।
अनावश्यक उकसावे के नकारात्मक परिणाम उत्पन्न हो सकते हैं, जो अंततः छोटे देश को अधिक नुकसान पहुँचा सकते हैं।
सोशल मीडिया वारियर्स की उत्तरदायी भूमिका:
राष्ट्रीय हित को बढ़ावा देने में सोशल मीडिया वारियर्स द्वारा निभाई जाती महत्त्वपूर्ण भूमिका को चिह्नित करना आवश्यक है, लेकिन उनका पड़ोसी देशों (इस मामले में मालदीव) के प्रति धमकीपूर्ण व्यवहार में शामिल होना प्रति-उत्पादक सिद्ध होगा।
ऐसे कृत्यों से चीन के मुकाबले भारत के राजनयिक लाभ के खोने की संभावना है।
चीन का मुकाबला करने के लिये एक व्यापक हिंद महासागर रणनीति तैयार करना:
समुद्री सुरक्षा को अधिकतम करना: भारत को हिंद महासागर में समग्र सुरक्षा वास्तुकला में योगदान करते हुए महत्त्वपूर्ण समुद्री मार्गों में नेविगेशन की सुरक्षा एवं स्वतंत्रता सुनिश्चित करने के प्रयासों में भाग लेना चाहिये।
संसाधनों को अधिकतम करना: भारत को मानवीय सहायता और आपदा राहत कार्यों में सक्रिय रूप से भाग लेकर क्षेत्रीय सुरक्षा के प्रति अपनी प्रतिबद्धता बनाए रखनी चाहिये।
भारत क्षेत्र में चीनी आक्रामकता का मुकाबला करने के लिये QUAD के माध्यम से सक्रिय रूप से संलग्न हो सकता है।
‘प्रोजेक्ट मौसम’ को मालदीव को इससे लाभ प्राप्त कर सकने और भारत पर उसकी आर्थिक एवं अवसंरचनात्मक निर्भरता को बढ़ाने के लिये पर्याप्त अवसर प्रदान करना चाहिये।
हालिया विवाद के बावजूद, भारत का स्थायी क्षेत्रीय एवं भू-राजनीतिक महत्त्व यह सुनिश्चित करता है कि नई दिल्ली के साथ संबंधों को बढ़ावा देना मालदीव के लिये सर्वोच्च प्राथमिकता बनी रहेगी।
भारत की ‘नेबरहुड फर्स्ट’ नीति और मालदीव के ‘इंडिया फर्स्ट’ दृष्टिकोण के बीच समन्वित तालमेल आवश्यक है।
पिछले 20 वर्षों में स्कूली शिक्षा और शिक्षा में बुनियादी अधिगम (लर्निंग) के संबंध में होती रही चर्चाओं के कारण भारत में नीतियों एवं प्राथमिकताओं में उल्लेखनीय बदलाव हुए हैं।
हाल ही में ‘ASER 2023: बियॉन्ड बेसिक्स’ रिपोर्ट 26 राज्यों के 28 ज़िलों में आयोजित की गई, जिसमें 14-18 आयु वर्ग के 34,745 युवा शामिल थे।
किशोरों पर केंद्रित यह रिपोर्ट भारत में युवजन आबादी के लिये अधिगम प्रतिफलों (learning outcomes) को बेहतर बनाने और देश के जनसांख्यिकीय लाभांश का अधिकतम लाभ उठाने के बारे में नए विचार प्रदान करती है।
शिक्षा की वार्षिक स्थिति रिपोर्ट (ASER 2023: Beyond Basics) क्या है?
परिचय:
ASER गैर-सरकारी संस्था ‘प्रथम एजुकेशन फाउंडेशन’ द्वारा आयोजित एक राष्ट्रव्यापी नागरिक-नेतृत्वकारी घरेलू सर्वेक्षण है जो ग्रामीण भारत में बच्चों की स्कूली शिक्षा और अधिगम की स्थिति पर एक दृष्टि प्रदान करता है।
बेसिक ASER 3 से 16 वर्ष आयु वर्ग के बच्चों के लिये प्री-स्कूल और स्कूल में नामांकन के संबंध में सूचना एकत्र करता है और 5 से 16 आयु वर्ग के बच्चों की बुनियादी पठन (reading) एवं अंकगणित क्षमताओं को समझने के लिये उनका मूल्यांकन करता है।
पहली बार वर्ष 2005 में क्रियान्वित बेसिक ASER सर्वेक्षण वर्ष 2014 तक प्रतिवर्ष आयोजित किया जा रहा था जिसे फिर वर्ष 2016 में एक वैकल्पिक-वर्ष चक्र (alternate-year cycle) में बदल दिया गया।
उद्देश्य:
वर्ष 2023 का सर्वेक्षण ग्रामीण भारत में 14 से 18 वर्ष के बच्चों पर, विशेष रूप से रोज़मर्रा के जीवन में पठन एवं गणित कौशल को लागू कर सकने की उनकी क्षमता और उनकी आकांक्षाओं पर केंद्रित था।
हालिया सर्वेक्षण ग्रामीण भारत में युवा विकास के विविध पहलुओं पर साक्ष्य प्राप्त करने के व्यापक उद्देश्य के साथ आयोजित किया गया, जिसका उपयोग सभी क्षेत्रों के हितधारक सूचना-संपन्न नीति एवं अभ्यास के लिये कर सकते हैं।
वर्ष 2023 के सर्वेक्षण ने निम्नलिखित क्षेत्रों में अन्वेषण किया:
गतिविधि: भारत के युवा वर्तमान में किन गतिविधियों में संलग्न हैं?
योग्यता: क्या उनके पास बुनियादी और व्यावहारिक पठन एवं गणित क्षमताएँ हैं?
डिजिटल जागरूकता और कौशल: क्या उनके पास स्मार्टफोन तक पहुँच है? वे स्मार्टफोन का उपयोग किस लिये करते हैं और क्या वे अपने स्मार्टफोन पर सरल कार्यों को पूरा करने में सक्षम हैं?
आकांक्षाएँ: वे क्या बनने की आकांक्षा रखते हैं? उनके आदर्श कौन हैं?
रिपोर्ट के मुख्य निष्कर्ष क्या हैं?
गतिविधि:
नामांकन में वृद्धि: कुल मिलाकर 14-18 आयु वर्ग के 86।
8% बच्चे किसी शैक्षणिक संस्थान में नामांकित हैं।
नामांकित नहीं होने वाले युवाओं का प्रतिशत 14 वर्षीय किशोरों के लिये 3।
9% और 18 वर्षीय किशोरों के लिये 32।
6% है।
व्यावसायिक प्रशिक्षण: कॉलेज स्तर के युवाओं द्वारा व्यावसायिक प्रशिक्षण प्राप्त करने की सबसे अधिक संभावना (16।
2%) दिखती है।
अधिकांश युवा कम अवधि (6 माह या उससे कम) के पाठ्यक्रम ग्रहण कर रहे हैं।
क्षमता:
बुनियादी कौशल: 14-18 आयु वर्ग के लगभग 25% बच्चे अभी भी अपनी क्षेत्रीय भाषा में कक्षा 2 स्तर का पाठ धाराप्रवाह पढ़ सकने में सक्षम नहीं हैं।
उनमें आधे से अधिक गणित में विभाजन (3-अंकीय संख्या का विभाजन 1-अंकीय संख्या से करने) में समस्या रखते हैं।
14-18 आयु वर्ग के केवल 43।
3% बच्चे ही ऐसी समस्याओं को सही ढंग से हल कर पाते हैं।
प्रतिदिन गणना: सर्वेक्षण में शामिल लगभग 85% युवा पैमाने का उपयोग करके लंबाई माप सकते हैं जब प्रारंभिक बिंदु 0 सेमी हो।
शुरुआती बिंदु को स्थानांतरित करने पर यह अनुपात तेज़ी से गिरकर 39% हो जाता है।
कुल मिलाकर, लगभग 50% युवा अन्य सामान्य गणनाएँ कर सकते हैं।
दैनिक जीवन में अनुप्रयोग: जो बच्चे कक्षा I स्तर या उससे ऊपर का पाठ पढ़ सकते हैं, उनमें से लगभग दो-तिहाई लिखित निर्देशों को पढ़ने और समझने के आधार पर 4 में से कम से कम 3 प्रश्नों का उत्तर दे सकने में सक्षम हैं।
वित्तीय गणना: जो युवा घटाव या अन्य गणित क्रियाएँ कर सकते हैं, उनमें से 60% से अधिक बजट प्रबंधन कार्य करने में सक्षम हैं, लगभग 37% छूट का अनुप्रयोग कर सकते हैं, लेकिन केवल 10% ही पुनर्भुगतान की गणना कर सकते हैं।
हालाँकि, बालिकाएँ लगभग इस सभी कार्यों में बालकों की तुलना में खराब प्रदर्शन रखती हैं।
डिजिटल जागरूकता और कौशल:
डिजिटल पहुँच: सभी युवाओं में से लगभग 90% के पास घर में स्मार्टफोन है और वे इसका उपयोग करना जानते हैं।
बालकों की तुलना में बालिकाओं को स्मार्टफोन या कंप्यूटर का उपयोग करना कम आता है।
संचार और ऑनलाइन सुरक्षा: सर्वेक्षण में शामिल सोशल मीडिया का उपयोग करने वाले सभी युवाओं में से केवल आधे ही ऑनलाइन सुरक्षा सेटिंग्स से परिचित हैं।
डिजिटल कार्य: 70% बच्चे किसी प्रश्न का उत्तर खोजने के लिये इंटरनेट ब्राउज़ करना जानते हैं और लगभग दो-तिहाई किसी विशिष्ट समय के लिये अलार्म सेट कर सकते हैं।
एक तिहाई से अधिक बच्चे दो बिंदुओं के बीच यात्रा में लगने वाले समय का पता लगाने के लिये गूगल मैप का उपयोग कर सकते हैं।
इन सभी कार्यों में बालक बालिकाओं से बेहतर प्रदर्शन करते नज़र आते हैं।
रिपोर्ट में उजागर हुई प्रमुख चिंताएँ कौन-सी हैं?
सीमित शैक्षणिक सफलता से उत्पन्न चुनौतियाँ:

बुनियादी गणना ज्ञान का निम्न स्तर: रिपोर्ट बुनियादी गणना ज्ञान (foundational numeracy) के अपर्याप्त स्तरों को उजागर करती है जो बच्चों की दिन-प्रतिदिन की गणनाओं को संभालने की क्षमता में उल्लेखनीय बाधा उत्पन्न कर सकती है।
सपाट अधिगम प्रक्षेपपथ: समय के साथ, छात्रों की शैक्षणिक प्रगति में कोई महत्त्वपूर्ण सुधार नहीं हुआ है।
पाठ्यचर्या संबंधी बाधाओं से उत्पन्न चुनौतियाँ:

तीव्र शैक्षणिक प्रतिस्पर्द्धा: भारत में माता-पिता प्रायः अपने बच्चों के लिये अतिमहत्त्वाकांक्षी आकांक्षाएँ रखते हैं।
माता-पिता की ये आकांक्षाएँ तीव्र शैक्षणिक प्रतिस्पर्द्धा, व्यापक कोचिंग और परिवारों द्वारा भारी खर्च में तब्दील हो जाती हैं।
इन सबके कारण परीक्षा का दबाव बढ़ जाता है और परीक्षा परिणाम खराब होने पर छात्र एवं उनके परिवार गंभीर निराशा के शिकार होते हैं।
अतिमहत्त्वाकांक्षी पाठ्यक्रम: भारतीय शिक्षा प्रणाली में ‘अतिमहत्त्वाकांक्षी’ पाठ्यक्रम पाया जाता है जो इस बात पर ध्यान नहीं देता है कि कई छात्रों में वृहत अधिगम कमी होती है और वे ग्रेड स्तर के पाठ्यक्रम को संभाल सकने में असमर्थ होते हैं।
उदाहरण के लिये, वर्ष 2009 में जब पहली और अंतिम बार भारत के दो राज्यों ने अंतर्राष्ट्रीय छात्र मूल्यांकन कार्यक्रम (Programme for International Student Assessment- PISA) में भाग लिया, तो वे नीचे से दूसरे स्थान पर (अंतिम स्थान पर रहे किर्गिस्तान से ऊपर) रहे।
अस्पष्ट आकांक्षाओं से उत्पन्न चुनौतियाँ:

अध्ययन के लिये प्रेरित नहीं: सर्वेक्षण के निष्कर्षों में बालिकाओं की तुलना में बालकों का एक बड़ा भाग 12वीं कक्षा के बाद पढ़ाई जारी रखने की इच्छा नहीं रखता था।
चर्चा के दौरान, बालिकाओं ने कम से कम स्नातक स्तर तक पढ़ाई करने की इच्छा व्यक्त की, जबकि बालक आय अर्जन में लगना चाहते थे।
आश्चर्यजनक नहीं है कि वर्तमान में स्कूल या कॉलेज में नामांकित नहीं होने वाले युवाओं का अनुपात आयु वृद्धि के साथ बढ़ता जाता है (14 वर्ष के 3।
9% से बढ़कर 16 वर्ष के 10।
9% और 18 वर्ष के 32।
6% तक)।
स्पष्टता की कमी: जब छात्रों के लिये अपने भविष्य के बारे में निर्णय लेने की बात आती है तो उनके पास स्पष्ट मार्गदर्शन की कमी होती है।
कई छात्र इस बात को लेकर अनिश्चित हैं कि उन्हें क्या पढ़ना चाहिये, उन्हें और कितनी शिक्षा की आवश्यकता है और उन्हें किस प्रकार की नौकरियों का लक्ष्य रखना चाहिये।
ASER रिपोर्ट में उल्लेख किया गया है कि प्रत्येक पाँच में से एक युवा किसी भी ऐसे काम या नौकरी का नाम बता सकने में असमर्थ था जिसकी वह आकांक्षा रखता था।
कोई ‘रोल मॉडल’ नहीं: ASER रिपोर्ट में साझा किये गए आँकड़ों के अनुसार, सर्वेक्षण में शामिल छात्रों में से 42।
5% बालकों और 48।
3% बालिकाओं के पास अपने इच्छित कार्य के लिये कोई ‘रोल मॉडल’ नहीं था।
डिजिटल अभाव से उत्पन्न चुनौतियाँ:

कम तकनीकी रुझान: इस आयु वर्ग के अधिकांश युवा कला/मानविकी विषय में नामांकित थे।
कक्षा XI या इससे उच्चतर स्तर पर आधे से अधिक बच्चे कला/मानविकी विषय (55।
7%) में नामांकित हैं, जिसके बाद STEM (31।
7%) और वाणिज्य (9।
4%) में नामांकित छात्र हैं।
STEM विषय में बालकों (36।
3%) की तुलना में बालिकाओं (28।
1%) के नामांकित होने की संभावना कम दिखी।
डिजिटल घटक का सतही स्तर पर उपयोग: लगभग 80% युवाओं ने बताया कि उन्होंने संदर्भ सप्ताह के दौरान मनोरंजन से संबंधित गतिविधि, जैसे फिल्म देखने या संगीत सुनने के लिये अपने स्मार्टफोन का उपयोग किया।
डिजिटल घटक दिलचस्प है क्योंकि एक स्तर पर यह दर्शाता है कि हर कोई जानता है कि बुनियादी चीज़ों का उपयोग कैसे करना है।
लेकिन वे इसका गहराई से उपयोग नहीं कर रहे हैं; वे सतही स्तर का उपयोग कर रहे हैं, जैसे कि मुख्यतः सोशल मीडिया का इस्तेमाल करना।
तकनीकी पहुँच में लिंग अंतराल: बालिकाओं की तुलना में बालकों के पास अपना स्मार्टफोन होने की संभावना दोगुनी से भी अधिक है और इसलिये वे डिवाइस का उपयोग करने और विभिन्न प्रकार के कार्यों के लिये इसका उपयोग करने में कहीं अधिक समय व्यतीत कर रहे हैं।
आगे की राह
आरंभिक बाल्यावस्था के संघर्षों को कम करना:

वित्तीय सहायता और अनुदान: आर्थिक रूप से वंचित छात्रों को वित्तीय सहायता एवं अनुदान प्रदान करें क्योंकि इनमें से कई छात्रों को इस आयु वर्ग के दौरान आय अर्जन एवं अपने परिवारों को आर्थिक रूप से सहयोग देने की आवश्यकता होती है और यह एक दुष्चक्र का निर्माण करता है।
सामाजिक मानदंडों में बदलाव लाना: बालिकाओं के लिये, विवाह की उचित आयु के संबंध में सामाजिक मानदंडों में बदलाव लाना आगे पढ़ाई जारी रखने की उनकी क्षमता का प्रमुख प्रेरक तत्व है।
अधिगम में सुधार के लिये व्यापक रणनीति:

लचीली शिक्षा प्रणाली: लचीलेपन को अपनाने में प्रायः दूरस्थ शिक्षा, ऑनलाइन संसाधनों और इंटरैक्टिव प्लेटफॉर्मों की सुविधा के लिये प्रौद्योगिकी का लाभ उठाना शामिल होता है, जो समग्र शैक्षिक अनुभव को संवृद्ध करता है।
एक साधन होना चाहिये जहाँ कोई छात्र कई प्रकार के अधिगम और आय अर्जन के अवसरों के लिये पंजीकरण करा सकता हो।
सुधार मूल्यांकन: NEP 2020 में 100% माध्यमिक विद्यालय नामांकन के लक्ष्य की बात की गई है, जिसे “छात्रों के नामांकन, उपस्थिति और अधिगम स्तर की सावधानीपूर्वक ट्रैकिंग के माध्यम से प्राप्त किया जाना है, ताकि उन्हें स्कूल में फिर से प्रवेश करने या आगे बढ़ने के लिये उपयुक्त अवसर प्रदान किये जा सकें।
”
मूल्यांकन कब और कैसे हो, इसमें सुधार के माध्यम से परीक्षा के दबाव को कम किया जा सकता है।
‘पैथवे लिंकिंग’: माध्यमिक विद्यालय सुधार अवधारणाओं को ‘निपुण’ (NIPUN) के साथ जोड़ना स्कूल सुधार विचारों को व्यावहारिक उपायों में बदलने के लिये महत्त्वपूर्ण है।
परिणामों की सूक्ष्मता से निगरानी करना सुधार और अंततः सफलता की कुंजी होगा।
‘फ्यूचर रेडी स्टूडेंट्स’ तैयार करना:

आलोचनात्मक सोच विकसित करने पर ध्यान देना: आलोचनात्मक सोच और अधिक समग्र, जिज्ञासा-आधारित, खोज-आधारित, चर्चा-आधारित एवं विश्लेषण-आधारित शिक्षा के लिये अवसर प्रदान करने हेतु प्रत्येक विषय में पाठ्यचर्या की सामग्री को उसकी मूल अनिवार्यताओं तक कम किया जाना चाहिये।
भविष्योन्मुखी स्कूल प्रणालियाँ: छात्रों को अधिक भविष्योन्मुखी बनाने के लिये हमारी स्कूली शिक्षा प्रणाली को संशोधित करने की आवश्यकता है जो बच्चों को ऐसे रास्तों पर आगे बढ़ सकने में मदद दे और उनका मार्गदर्शन कर सके जिससे उन्हें लाभ हो तथा वे अधिक आशान्वित स्थिति में हों।
डिजिटल मेंटरशिप कार्यक्रम: डिजिटल मेंटरशिप कार्यक्रमों को लागू करें जो छात्रों को उनकी रुचि के क्षेत्रों में पेशेवरों और विशेषज्ञों से जोड़ सकें।
इससे छात्रों को उनके भविष्य के बारे में सूचित निर्णय लेने में मार्गदर्शन प्रदान करने में मदद मिल सकती है।
एक उभरती अर्थव्यवस्था के रूप में, युवाओं को आवश्यक ज्ञान, कौशल एवं अवसरों के साथ पर्याप्त रूप से सशक्त बनाना महत्त्वपूर्ण है, ताकि वे अपनी और अपने परिवार एवं समुदायों की उन्नति कर सकें।
भारत के अपेक्षित ‘जनसांख्यिकीय लाभांश’ और ‘डिजिटल लाभांश’ की वास्तविक क्षमता को इन व्यापक कार्यों के माध्यम से साकार किया जा सकता है।
भारत के दूरसंचार क्षेत्र का चल रहा विस्तार देश के डिजिटल रूपांतरण में एक महत्त्वपूर्ण तत्व है।
दूरसंचार अधिनियम 2023 के प्रमुख उद्देश्यों में सेवाओं में प्रतिस्पर्द्धा को बढ़ावा देना, फाइबर-आधारित नेटवर्क में बदलाव को प्रोत्साहित करना और तकनीकी गतिशीलता को बढ़ावा देना शामिल है।
इन प्रयासों का उद्देश्य दूरसंचार में एक नए युग की शुरुआत करना है।
इसमें अपेक्षाओं पर खरे नहीं उतरने के बजाय ठोस प्रगति हासिल करने पर बल दिया गया है।
हाल के वर्षों में भारत का लॉजिस्टिक्स क्षेत्र उल्लेखनीय संवीक्षा और विकास से गुज़रा है।
लॉजिस्टिक्स परफॉर्मेंस इंडेक्स (LPI) जैसे मेट्रिक्स के माध्यम से ट्रैक किये जाने पर भारत के प्रदर्शन में सुधार नज़र आया है जहाँ वह 139 देशों की सूची में वर्ष 2014 में अपनी 54वीं रैंकिंग से ऊपर बढ़कर वर्ष 2023 में 38वें स्थान पर पहुँच गया है।
लॉजिस्टिक्स में उत्पादन बिंदुओं, उपभोग क्षेत्रों, वितरण केंद्रों या अन्य उत्पादन स्थलों जैसे विभिन्न स्थानों के बीच लोगों, कच्चे माल, इन्वेंटरी और उपकरण सहित विभिन्न संसाधनों का संगठन, समन्वय, भंडारण और परिवहन शामिल है।
लॉजिस्टिक्स परफॉर्मेंस इंडेक्स (LPI) क्या है?
परिचय:
LPI विश्व बैंक समूह द्वारा विकसित एक ‘इंटरैक्टिव बेंचमार्किंग टूल’ है।
यह विश्वसनीय आपूर्ति शृंखला कनेक्शन स्थापित करने की सुगमता और इसे संभव बनाने वाले संरचनात्मक कारकों की माप करता है।
यह देशों को व्यापार लॉजिस्टिक्स के प्रदर्शन में उनके समक्ष व्याप्त चुनौतियों एवं अवसरों की पहचान करने में मदद करता है और अपने प्रदर्शन को बेहतर बनाने के उपाय सुझाता है।
LPI की रिपोर्टिंग वर्ष 2010 से 2018 तक प्रत्येक दो वर्ष पर की जा रही थी, जिसमें वर्ष 2020 में कोविड-19 महामारी के कारण व्यवधान आया और अंततः 2023 में सूचकांक पद्धति का पुनर्गठन किया गया।
LPI 2023 139 देशों के बीच तुलना की अनुमति देता है और पहली बार LPI 2023 ने शिपमेंट की ट्रैकिंग करने वाले बड़े डेटासेट से प्राप्त संकेतकों के साथ व्यापार की गति की माप की।
LPI रैंकिंग में भारत के बेहतर प्रदर्शन का क्या कारण है?
पीएम गति शक्ति पहल:
वर्ष 2021 में भारत सरकार ने मल्टीमॉडल कनेक्टिविटी के लिये एक व्यापक राष्ट्रीय मास्टर प्लान, पीएम गति शक्ति पहल (PM Gati Shakti initiative) का अनावरण किया।
इसका प्राथमिक उद्देश्य लॉजिस्टिक्स लागत को कम करना और वर्ष 2024-25 तक आर्थिक विकास को प्रोत्साहित करना है।
राष्ट्रीय लॉजिस्टिक्स नीति 2022:
गति शक्ति पहल को पूरकता प्रदान करते वर्ष 2022 में लाई गई राष्ट्रीय लॉजिस्टिक्स नीति (National Logistics Policy- NLP) सुचारू अंतिम-मील वितरण सुनिश्चित करने, परिवहन से संबंधित चुनौतियों का समाधान करने, विनिर्माण क्षेत्र के लिये समय एवं लागत की बचत करने और लॉजिस्टिक्स क्षेत्र में समग्र दक्षता की वृद्धि करने पर केंद्रित है।
इसका लक्ष्य वैश्विक मानकों के अनुरूप लॉजिस्टिक्स लागत में कमी लाना और शीर्ष 25 LPI रैंकिंग हासिल करना है।
अवसंरचना विकास और अंतर्राष्ट्रीय शिपमेंट:
LPI रिपोर्ट से पता चलता है कि भारत के अवसंरचना स्कोर में उल्लेखनीय प्रगति हुई है, जो वर्ष 2018 में 52वें स्थान से पाँच स्थान ऊपर बढ़कर वर्ष 2023 में 47वें स्थान पर पहुँच गया।
सॉफ्ट और हार्ड व्यापार-संबंधित अवसंरचना में सरकारी निवेश, जहाँ दोनों तटों (पूर्वी एवं पश्चिमी) पर बंदरगाह प्रवेश द्वारों को आंतरिक भागों में स्थित प्रमुख आर्थिक केंद्रों से जोड़ा गया है, ने अंतर्राष्ट्रीय शिपमेंट में सुधार में योगदान किया है।
लॉजिस्टिक्स सुधार में प्रौद्योगिकी की भूमिका:
लॉजिस्टिक्स प्रदर्शन को बेहतर बनाने के भारत के जारी प्रयासों में प्रौद्योगिकी महत्त्वपूर्ण भूमिका निभाती है।
सरकार ने सार्वजनिक-निजी भागीदारी के माध्यम से एक आपूर्ति शृंखला दृश्यता मंच (supply chain visibility platform) को लागू किया है।
NICDC लॉजिस्टिक्स डेटा सर्विसेज लिमिटेड द्वारा रेडियो फ्रीक्वेंसी आइडेंटिफिकेशन टैग की शुरूआत आपूर्ति शृंखला की एंड-टू-एंड ट्रैकिंग को सक्षम बनाती है, जिसके परिणामस्वरूप देरी में व्यापक कमी आती है।
रिपोर्ट बताती है कि भारत जैसी उभरती अर्थव्यवस्थाएँ आधुनिकीकरण और डिजिटलीकरण के कारण उन्नत देशों से आगे निकल रही हैं।
ठहराव समय (Dwell time) में सुधार:
‘ड्वेल टाइम’ किसी जहाज़ या कार्गो द्वारा किसी विशिष्ट बंदरगाह या टर्मिनल पर व्यतीत समय को दर्शाता है।
ड्वेल टाइम के दृष्टिकोण से भारत के लॉजिस्टिक्स प्रदर्शन में सुधार हुआ है।
भारत 2।
6 दिनों का अत्यंत कम ड्वेल टाइम रखता है।
विशेष रूप से, मई और अक्टूबर 2022 के बीच भारत और सिंगापुर में कंटेनरों के लिये औसत ठहराव समय तीन दिन का रहा था।
इस मामले में भारत ने अमेरिका (7 दिन) और जर्मनी (10 दिन) जैसे औद्योगिक देशों को पीछे छोड़ दिया।
भारत की लॉजिस्टिक प्रणाली से जुड़े प्रमुख मुद्दे कौन-से हैं?
भारत में लॉजिस्टिक लागत:
आर्थिक सर्वेक्षण 2022-23 इंगित करता है कि भारत में लॉजिस्टिक लागत इसके सकल घरेलू उत्पाद का 14-18% है, जो वैश्विक बेंचमार्क 8% से अधिक है।
वर्ष 2018 और 2020 की पिछली रिपोर्टें बंदरगाहों पर लॉजिस्टिक लागत में भिन्नता को उजागर करती हैं और आकलन करती हैं कि भारतीय आपूर्ति शृंखला में कुल लॉजिस्टिक्स लागत लगभग 400 बिलियन अमेरिकी डॉलर है, जो सकल घरेलू उत्पाद के 14% के बराबर है।
लॉजिस्टिक्स लागत का अनुमान लगाने में पद्धतिगत चुनौतियाँ:
लॉजिस्टिक्स लागत का अनुमान लगाने में, विशेष रूप से सकल घरेलू उत्पाद के प्रतिशत के रूप में, पद्धतिगत चुनौतियाँ मौजूद हैं।
डन एंड ब्रैडस्ट्रीट पद्धति (Dun and Bradstreet methodology) व्यवसाय करने की लागत की गणना खेप मूल्य (consignment value) के प्रतिशत के रूप में करती है, जबकि अन्य रिपोर्ट प्रकट स्पष्टीकरण के बिना सकल घरेलू उत्पाद के प्रतिशत के रूप में लॉजिस्टिक्स लागत का हवाला देती हैं, जिससे आँकड़ों में भिन्नता उत्पन्न होती है।
लॉजिस्टिक्स लागत पर NCAER रिपोर्ट और अनुमान की पद्धति:
भारत में लॉजिस्टिक्स लागत पर दिसंबर 2023 की NCAER रिपोर्ट अनुमान के लिये एक सटीक पद्धति प्रदान करती है।
रिपोर्ट में निजी क्षेत्र और शैक्षणिक संस्थानों के विभिन्न अनुमानों का हवाला दिया गया है, जिससे भिन्नता का पता चलता है।
NCAER रिपोर्ट के अनुसार, वर्ष 2021-22 में लॉजिस्टिक्स लागत 7।
8% और 8।
9% के बीच अनुमानित थी, जो वर्ष 2017-18 और 2018-19 में क्षणिक वृद्धि के साथ समय के साथ गिरावट का संकेत देती है।
एक ओर झुका हुआ मॉडल मिक्स:
भारत की माल ढुलाई का मॉडल मिक्स (modal mix) सड़क परिवहन की ओर बहुत अधिक झुका हुआ है, जहाँ 65% माल की ढुलाई सड़क मार्ग से होती है।
इससे सड़कों पर भीड़भाड़, प्रदूषण और लॉजिस्टिक लागत में वृद्धि की स्थिति बनी है।
रेल माल ढुलाई हिस्सेदारी का नुकसान:
परिवहन का अधिक लागत प्रभावी साधन होने के बावजूद रेलवे अधिक लचीले साधनों (जैसे सड़क परिवहन का अधिक सुविधाजनक होना) के कारण माल ढुलाई हिस्सेदारी खोती जा रही है।
भारतीय रेलवे को टर्मिनल अवसंरचना की कमी, अच्छे शेड एवं गोदामों के रखरखाव, वैगनों की अनिश्चित आपूर्ति, बारहमासी सड़कों का अभाव (जहाँ देश का एक बड़ा हिस्सा रेलवे की पहुँच से बाहर है) आदि अवसंरचनात्मक चुनौतियों का सामना करना पड़ रहा है।
भंडारण एवं कराधान संबंधी विसंगतियाँ:
लॉजिस्टिक्स कंपनियाँ आमतौर पर भंडारण या वेयरहाउसिंग का विकल्प चुनती हैं क्योंकि यह उन्हें सामान स्टोर करने और मांग होने पर उन्हें ग्राहक के निकट ले जाने में सक्षम बनाता है।
यह पारगमन समय को कम करने में मदद करता है।
लॉजिस्टिक क्षेत्र में भारतीय राज्यों की क्या स्थिति है?
राज्य-संचालित लॉजिस्टिक:
लॉजिस्टिक्स राज्यों से प्रभावित होते हैं और वाणिज्य एवं उद्योग मंत्रालय की ‘विभिन्न राज्यों में लॉजिस्टिक्स सुगमता’ (Logistics Ease Across Different States- LEADS) रिपोर्ट राज्यों को धारणाओं के आधार पर ‘एचीवर्स’, ‘फास्ट मूवर्स’ और ‘एस्पायर्स’ में वर्गीकृत करती है।
तटीय राज्य—जो 75% निर्यात कार्गो के लिये ज़िम्मेदार हैं, प्रदर्शन में भिन्नता दर्शाते हैं, जहाँ आंध्र प्रदेश, गुजरात, कर्नाटक और तमिलनाडु उत्कृष्ट प्रदर्शन कर रहे हैं, जबकि गोवा, ओडिशा और पश्चिम बंगाल पिछड़े हुए हैं।
राज्य-स्तरीय लॉजिस्टिक्स नीतियाँ:
गोवा और ओडिशा सहित अधिकांश राज्यों में राज्य-स्तरीय लॉजिस्टिक्स नीतियाँ क्रियान्वित हैं।
हालाँकि, तटीय राज्यों में सबसे निचले स्थान पर स्थित पश्चिम बंगाल में लॉजिस्टिक नीति का अभाव है।
LEADS 2023 रिपोर्ट बताती है कि दक्षता बढ़ाने और क्षेत्र में निवेश आकर्षित करने के लिये राज्य लॉजिस्टिक्स मास्टर प्लान और राज्य लॉजिस्टिक्स नीति तैयार करने से पश्चिम बंगाल को लाभ प्राप्त हो सकता है।
राज्यों के बीच प्रदर्शन असमानताएँ:
हालाँकि समय के साथ भारत के समग्र लॉजिस्टिक्स प्रदर्शन में सुधार हुआ है, लेकिन अलग-अलग राज्यों में असमानताएँ भी प्रकट हो रही हैं।
कुछ राज्यों के प्रदर्शन में गिरावट आई है, जिससे जारी प्रयासों द्वारा राज्य स्तर पर लॉजिस्टिक्स दक्षता बढ़ाने की आवश्यकता पर बल दिया गया है।
LEADS 2023 रिपोर्ट और राज्यों का वर्गीकरण:
LEADS 2023 रिपोर्ट राज्यों को तटीय, स्थलरुद्ध, पूर्वोत्तर और केंद्रशासित प्रदेशों के रूप में वर्गीकृत करती है, जो लॉजिस्टिक्स प्रदर्शन पर एक सूक्ष्म दृष्टिकोण प्रदान करती है।
‘फास्ट मूवर्स’ के रूप में वर्गीकृत राज्य औसत प्रदर्शन वाले राज्यों का प्रतिनिधित्व करते हैं, जो उपलब्धि के विभिन्न स्तरों को चिह्नित करने में नामकरण के महत्त्व को उजागर करते हैं।
भारत में लॉजिस्टिक्स क्षेत्र में सुधार के लिये आगे की राह
उन्नत प्रौद्योगिकियों को अपनाना:
आपूर्ति शृंखला में हाल के व्यवधानों और संवहनीयता के बारे में बढ़ती चिंताओं के कारण वैश्विक स्तर पर प्रौद्योगिकी-सक्षम समाधानों (ब्लॉकचेन, बिग डेटा, क्लाउड कंप्यूटिंग और डिजिटल ट्विन्स) के अंगीकरण में वृद्धि हुई है।
जबकि भारत में अंगीकरण का स्तर अपेक्षाकृत निम्न है, सरकार ने ICEGATE और E-Logs जैसे विभिन्न डिजिटल समाधान लॉन्च किये हैं, जिससे अक्षमताएँ कम हुई हैं, पारदर्शिता में सुधार हुआ है और माल की आवाजाही तीव्र हो गई है।
संवहनीय लॉजिस्टिक्स पर ध्यान देना:
भारत का शिपिंग और लॉजिस्टिक्स क्षेत्र भी धीरे-धीरे संवहनीय अभ्यासों पर घरेलू एवं वैश्विक नियमों से संरेखित हो रहा है, लेकिन अभी भी बहुत कुछ करने की ज़रूरत है।
इस क्षेत्र को एनर्जी एफिशिएंसी एक्सिस्टिंग शिप इंडेक्स, कार्बन इंटेंसिटी रेटिंग और एमिशन ट्रेडिंग सिस्टम जैसे प्रमुख वैश्विक बेंचमार्क के अनुरूप होने की आवश्यकता है।
निवेश और निवेशक रुचि को आकर्षित करना:
भारत सरकार अवसंरचनात्मक विकास की मुख्य प्रस्तावक और वित्तपोषक रही है।
लेकिन निजी क्षेत्र को संलग्न करने के लिये और भी बहुत कुछ करने की ज़रूरत है।
नेशनल इंफ्रास्ट्रक्चर पाइपलाइन (NIP) एक ऐसा साधन है जिससे 50 लाख करोड़ रुपए (लगभग 650 बिलियन अमेरिकी डॉलर) का निवेश जुटाने की उम्मीद है।
यद्यपि अधिकांश परिवहन अवसंरचना विकास पहलों में 100% FDI की अनुमति है, वांछित प्रभाव लाने के लिये वृहत प्रयास की आवश्यकता होगी।
भारत में लॉजिस्टिक्स क्षेत्र विकास के लिये तैयार है और सरकार की पहलों एवं नीतियों का उद्देश्य इस क्षेत्र के संपोषण के लिये अनुकूल माहौल का निर्माण करना है।
ऑनलाइन कॉमर्स के आगमन ने ऑन-डिमांड, लास्ट-माइल, मिडिल-माइल और हाइपर-लोकल डिलीवरी मॉडल सहित नए अवसरों के साथ लॉजिस्टिक्स मॉडल में एक आदर्श बदलाव उत्पन्न किया है।
उम्मीद है कि इस क्षेत्र का विकास जारी रहेगा और यह बाज़ार की बदलती गतिशीलता के अनुरूप ढल सकेगा, जबकि प्रौद्योगिकीय प्रगति इसके भविष्य को आकार देने में महत्त्वपूर्ण भूमिका निभाएगी।
भारतीय प्रधानमंत्री नरेंद्र मोदी की लक्षद्वीप यात्रा के साथ एक विवाद उत्पन्न हुआ है जिससे भारत और मालदीव के बीच पहले से ही तनावपूर्ण संबंधों में और गतिरोध आ गया है।
यह विवाद तब शुरू हुआ जब मालदीव के युवा कार्य मंत्रालय के तीन उप-मंत्रियों ने भारतीय प्रधानमंत्री की लक्षद्वीप यात्रा के प्रसंग में मालदीव के पर्यटन को ख़तरे की आशंका को देखते हुए भारत और भारतीय प्रधानमंत्री पर नकारात्मक टिप्पणियाँ की।
उप-मंत्रियों द्वारा की गई टिप्पणियों पर भारत में प्रतिक्रिया हुई जहाँ कई भारतीय हस्तियों ने भारतीयों को मालदीव के बजाय घरेलू पर्यटन स्थलों की खोज पर विचार करने के लिये प्रेरित किया।
इस घटना ने भूभाग में ‘अतिराष्ट्रवाद’ के खतरों और दो दक्षिण एशियाई पड़ोसी देशों के बीच व्यापक सहयोग में व्याप्त हितों के नुकसान की आशंका को रेखांकित किया है।
भारत-मालदीव संबंध क्यों महत्त्वपूर्ण है?
रणनीतिक महत्त्व:
भारत की ‘नेवरहुड फर्स्ट’ नीति का केंद्र बिंदु: मालदीव की भारत के पश्चिमी तट से निकटता और हिंद महासागर से गुज़रते वाणिज्यिक समुद्री मार्गों के केंद्र पर इसकी अवस्थिति इसे भारत के लिये रणनीतिक रूप से महत्त्वपूर्ण बनाती है।
यह भारत की ‘नेबरहुड फर्स्ट’ नीति के तहत भारत सरकार की प्राथमिकताओं का केंद्र बिंदु है।
मालदीव के लिये प्रथम प्रतिक्रियाकर्ता के रूप में भारत:
मालदीव में वर्ष 1988 के तख्तापलट के प्रयास के दौरान भारत की त्वरित प्रतिक्रिया और तत्काल सहायता ने मालदीव के साथ भरोदेमंद और स्थायी मैत्रीपूर्ण द्विपक्षीय संबंधों के विकास की नींव रखी।
तब भारतीय सशस्त्र बलों ने ‘ऑपरेशन कैक्टस’ के तहत त्वरित कार्रवाई को अंजाम दिया था।
भारत वर्ष 2004 में मालदीव में सुनामी और दिसंबर 2014 में माले में जल संकट के दौरान भी मालदीव की सहायता करने वाला पहला देश रहा था।
मालदीव में खसरे के प्रकोप को रोकने के लिये जनवरी 2020 में भारत द्वारा टीके की 30000 खुराकों का त्वरित प्रेषण और कोविड-19 महामारी के दौरान भारत की तीव्र एवं व्यापक सहायता ने भी भारत की ‘प्रथम प्रतिक्रियाकर्ता’ होने की साख को और मज़बूत किया।
एक शुद्ध सुरक्षा प्रदाता के रूप में भारत: मालदीव में भारत की रणनीतिक भूमिका के महत्त्व को वृहत रूप से चिह्नित किया जाता है, जहाँ भारत को एक शुद्ध सुरक्षा प्रदाता के रूप में देखा जाता है।
रक्षा साझेदारी को सुदृढ़ करने के लिये अप्रैल 2016 में दोनों देशों के बीच रक्षा के लिये एक व्यापक कार्ययोजना पर हस्ताक्षर किये गए।
दोनों देश हिंद महासागर क्षेत्र (IOR) की रक्षा एवं सुरक्षा बनाए रखने में प्रमुख खिलाड़ी हैं; इस प्रकार भारत के नेतृत्व वाले ‘क्षेत्र में सभी के लिये सुरक्षा और विकास’ (Security And Growth for All in the Region- SAGAR) दृष्टिकोण में योगदान कर रहे हैं।
रक्षा सहयोग संयुक्त सैन्य अभ्यास के क्षेत्रों तक विस्तृत है जहाँ एकुवेरिन, दोस्ती, एकथा और ऑपरेशन शील्ड का आयोजन किया जाता है।
आर्थिक और व्यापारिक संलग्नताएँ:
पर्यटन अर्थव्यवस्था:
भारत मालदीव में पर्यटकों के सबसे बड़े स्रोतों में से एक है, जो अपनी अर्थव्यवस्था के संचालन के लिये पर्यटन पर बहुत अधिक निर्भर है।
वर्ष 2023 में मालदीव में सर्वाधिक पर्यटक भेजने वाले देशों में भारत शीर्ष पर रहा जिसकी बाज़ार हिस्सेदारी लगभग 11।
8% थी।
व्यापार समझौते:
भारत वर्ष 2022 में मालदीव के दूसरे सबसे बड़े व्यापार भागीदार के रूप में उभरा।
दोनों देशों का द्विपक्षीय व्यापार वर्ष 2021 में पहली बार 300 मिलियन अमेरिकी डॉलर का आँकड़ा पार कर गया।
22 जुलाई 2019 को RBI और मालदीव मौद्रिक प्राधिकरण के बीच एक द्विपक्षीय यूएसडी करेंसी स्वैप समझौते पर हस्ताक्षर किये गए।
मालदीव से भारतीय आयात में मुख्य रूप से स्क्रैप धातु शामिल हैं, जबकि मालदीव में भारतीय निर्यात में विभिन्न प्रकार के इंजीनियरिंग और औद्योगिक उत्पाद, जैसे दवा एवं औषध, सीमेंट और कृषि उत्पाद शामिल हैं।
विकास और क्षमता निर्माण:
अवसंरचना परियोजनाएँ:
अगस्त 2021 में एक भारतीय कंपनी एफकॉन्स (Afcons) ने मालदीव में अब तक की सबसे बड़ी अवसंरचना परियोजना (ग्रेट माले कनेक्टिविटी प्रोजेक्ट – GMCP) के लिये एक अनुबंध पर हस्ताक्षर किये।
भारतीय क्रेडिट लाइन के अंतर्गत हनीमाधू अंतर्राष्ट्रीय हवाई अड्डा विकास परियोजना प्रति वर्ष 1।
3 मिलियन यात्रियों को सेवा प्रदान करने के लिये एक नया टर्मिनल जोड़ेगी।
वर्ष 2022 में भारत के विदेश मंत्री द्वारा मालदीव में नेशनल कॉलेज फॉर पुलिसिंग एंड लॉ एनफोर्समेंट (NCPLE) का उद्घाटन किया गया।
स्वास्थ्य सेवा क्षेत्र:
स्वास्थ्य सेवा क्षेत्र में भारत ने अत्याधुनिक कैंसर सुविधा स्थापित करने में मदद करने के अलावा इंदिरा गांधी मेमोरियल अस्पताल के विकास के लिये 52 करोड़ रुपए प्रदान किये हैं, जो मालदीव के विभिन्न द्वीपों पर 150 से अधिक स्वास्थ्य केंद्रों को जोड़ेगा।
शैक्षिक कार्यक्रम:
शिक्षा के क्षेत्र में, भारत ने वर्ष 1996 में तकनीकी शिक्षा संस्थान स्थापित करने में मदद की।
भारत ने मालदीव के शिक्षकों एवं युवाओं को प्रशिक्षण और व्यावसायिक प्रशिक्षण प्रदान करने के लिये 5।
3 मिलियन अमेरिकी डॉलर की परियोजना के तहत एक कार्यक्रम भी शुरू किया है।
भारत मालदीव राष्ट्रीय रक्षा बल (MNDF) के लिये सबसे बड़ी संख्या में प्रशिक्षण के अवसर प्रदान करता है, जो उनकी रक्षा प्रशिक्षण आवश्यकताओं के लगभग 70% की पूर्ति करता है।
सांस्कृतिक कनेक्टिविटी:
भारत और मालदीव प्राचीन काल से ही जातीय, भाषाई, सांस्कृतिक और धार्मिक संबंध साझा करते रहे हैं।
मानवविज्ञानियों के अनुसार धिवेही (मालदीवियन भाषा) का उद्गम संस्कृत एवं पाली में पाया जाता है।
मालदीव में भारतीय प्रवासी समुदाय की संख्या लगभग 27,000 है।
मालदीव में अधिकांश प्रवासी शिक्षक भारतीय नागरिक हैं।
भारत-मालदीव संबंधों में विद्यमान प्रमुख मुद्दे कौन-से हैं?
लक्षद्वीप का मुद्दा:
यह विवाद तब शुरू हुआ जब मालदीव के तीन उप-मंत्रियों ने भारतीय प्रधानमंत्री की हालिया लक्षद्वीप यात्रा के बाद भारत और प्रधानमंत्री के बारे में अपमानजनक टिप्पणियाँ कीं।
उन्होंने भारतीय प्रधानमंत्री की यात्रा की आलोचना करते हुए आरोप लगाया कि इसका उद्देश्य मालदीव के पर्यटन के लिये चुनौती पैदा करना है, जो अपनी समुद्र तट सुविधाओं के लिये प्रसिद्ध है।
भारत सरकार ने इस मुद्दे को मालदीव के सामने उठाया, जिसके बाद मालदीव सरकार ने इन मंत्रियों को निलंबित कर दिया।
इस विवाद के कारण कई भारतीयों ने मालदीव यात्रा की अपनी बुकिंग रद्द कर दी।
यह घटना भूभाग में अतिराष्ट्रवाद के खतरों को रेखांकित करती है।
इस विवाद के संभावित प्रभाव मालदीव पर्यटन उद्योग के लिये चिंता का विषय है।
मालदीव में ‘इंडिया आउट’ अभियान:
भारत के ‘इंडिया आउट’ पहल में मालदीव में भारत के निवेश, दोनों देशों के बीच रक्षा साझेदारी और क्षेत्र में भारत के सुरक्षा प्रावधानों के बारे में संदेह पैदा कर शत्रुता को बढ़ावा देने की क्षमता है।
हाल ही में चुनी गई मालदीव सरकार पूर्व सरकार की ‘इंडिया फर्स्ट’ नीति का इस हद तक विरोध करती है कि भारतीय सैनिकों की वापसी के मुद्दे को को नवनिर्वाचित राष्ट्रपति मुइज़ू के चुनाव घोषणापत्र में शामिल किया गया था।
संप्रभुता और सुरक्षा दुविधा:
मालदीव में लोकतांत्रिक व्यवस्था अभी भी अपने प्रारंभिक चरण में है, जो प्रमुख वैश्विक खिलाड़ियों से प्रभावित क्षेत्रीय सामाजिक-राजनीतिक अस्थिरता से जूझ रही है।
चुनाव से पूर्व मालदीव में विपक्ष का मानना था कि मालदीव में भारतीय सैन्य उपस्थिति देश की राष्ट्रीय सुरक्षा एवं संप्रभुता के लिये खतरा है।
इसके विपरीत, तत्कालीन सरकार लगातार इस बात पर बल देती रही कि ‘इंडिया आउट’ अभियान देश की राष्ट्रीय सुरक्षा के लिये खतरा है।
इसे एक ऐसे कारक के रूप में देखा गया जो इस द्वीप राष्ट्र को क्षेत्रीय सुरक्षा लाभ प्रदान करने वाले भागीदार देश भारत को नाराज कर सकता है।
भारत, मालदीव और श्रीलंका के बीच त्रिपक्षीय समुद्री सुरक्षा सहयोग बैठक वर्ष 2011 में स्थापित की गई थी।
हाइड्रोग्राफिक सर्वेक्षण समझौते का निरसन:
उल्लेखनीय है कि हाइड्रोग्राफिक डेटा में अंतर्निहित रूप से दोहरी प्रकृति पाई जाती है, जिसमें समुद्र से एकत्र की गई जानकारी का उपयोग नागरिक और सैन्य उद्देश्यों के लिये किया जा सकता है।
मालदीव आशंका रखता है कि भारत की हाइड्रोग्राफिक गतिविधि ख़ुफ़िया संग्रह का एक रूप हो सकती है।
मालदीव ने हाल में अपने जल क्षेत्र में संयुक्त हाइड्रोग्राफिक सर्वेक्षण के लिये भारत के साथ समझौते को रद्द करने का निर्णय लिया, जिससे भारतीय रणनीतिक हलकों में चिंता उत्पन्न हुई।
हिंद महासागर क्षेत्र में ‘चाइना फैक्टर’:
मालदीव दक्षिण एशिया में चीन के ‘स्ट्रिंग ऑफ पर्ल्स’ संरचना में एक महत्त्वपूर्ण ‘पर्ल’ के रूप में उभरा है।
मालदीव में चीन ने भारी निवेश किया है और वह चीन के बेल्ट एंड रोड इनिशिएटिव (BRI) का भागीदार बन गया है।
भारत-मालदीव संबंधों को तब एक आघात लगा जब मालदीव ने वर्ष 2017 में चीन के साथ मुक्त व्यापार समझौते (FTA) पर हस्ताक्षर किया।
ऐसी अटकलें लगाई जाती हैं कि चीन मालदीव में एक नौसैनिक अड्डा विकसित करने की योजना रखता है, जहाँ पिछले प्रस्तावों में संभावित सैन्य अनुप्रयोगों के बारे में चिंताओं का संकेत मिला है।
दक्षिण एशियाई देशों के जल क्षेत्र में चीन के समुद्र विज्ञान सर्वेक्षण से संघर्ष का एक खतरा उत्पन्न होता है क्योंकि यहाँ भारतीय हाइड्रोग्राफिक जहाज़ों की उपस्थिति है।
आगे की राह
भारत में पर्यटन स्थलों की खोज करना और उनका विकास करना:
अनन्वेषित स्थलों की खोज करना: भारत की तटरेखा पर कई प्रसिद्ध और अनदेखे समुद्र तट स्थल मौजूद हैं।
यह भारत में तटीय अनन्वेषित एवं छिपे पर्यटन खजानों की संभावनाओं का पता लगाने और विकसित करने के लिये उपयुक्त अवसर है।
इन संभावित गंतव्यों में गोवा, केरल, लक्षद्वीप और अंडमान-निकोबार द्वीप समूह जैसे स्थान शामिल हो सकते हैं।
पर्यटन सुविधाएँ विकसित करना: परिवहन, सड़कों और उपयोगिताओं जैसे बुनियादी ढाँचे में निवेश किया जाए।
अनन्वेषित क्षेत्रों तक विश्वसनीय कनेक्टिविटी विकसित करें ताकि उन्हें पर्यटकों के लिये आसानी से सुलभ बनाया जा सके।
क्षेत्रीय कनेक्टिविटी योजना – उड़े देश का आम नागरिक (RCS-UDAN) के अंतर्गत आने वाले मार्गों के कवरेज और संचालन को बेहतर बनाया जाना चाहिये।
गुजराल सिद्धांत पर आगे बढ़ना:
उच्च-स्तरीय राजनयिक संलग्नता: चिंताओं को दूर करने, भरोसे का निर्माण करने और खुले संचार को बढ़ावा देने के लिये नियमित और रचनात्मक राजनयिक संवाद को प्राथमिकता दिया जाए।
क्षेत्रीय गठबंधनों को सुदृढ़ करना: भारत को गुजराल सिद्धांत के सकारात्मक पहलुओं पर आगे बढ़ते हुए पारस्परिक लाभ के लिये क्षेत्रीय गठबंधनों और सहयोग को सुदृढ़ करना जारी रखना चाहिये।
स्थानीय लोगों के साथ राजनीतिक संलग्नता: वर्तमान में मालदीव में ‘इंडिया आउट’ अभियान को सीमित आबादी का समर्थन प्राप्त है, लेकिन इसे भारत सरकार द्वारा हल्के में नहीं लिया जाना चाहिये।
द्विपक्षीय संबंधों की मज़बूती एक भागीदार सरकार की अपनी नीतियों के लिये जनता का समर्थन जुटाने की क्षमता पर निर्भर करती है।
क्षमता निर्माण कार्यक्रमों के लिये अटूट समर्थन: भारत को एक विकास भागीदार के रूप में मालदीव को व्यापक सामाजिक-आर्थिक विकास और क्षेत्र में लोकतांत्रिक एवं स्वतंत्र संस्थानों को मज़बूत करने की उनकी आकांक्षाओं को साकार करने में अटूट समर्थन प्रदान करना चाहिये।
अंतर्राष्ट्रीय मामलों में विवेक का प्रयोग:
अनावश्यक उकसावे से बचना: हालिया विवाद मालदीव जैसे छोटे देशों को पड़ोसी देशों से संबंध के मामले में विवेक बरतने की चेतावनी देता है, क्योंकि अनावश्यक उकसावे के हानिकारक परिणाम उत्पन्न हो सकते हैं।
अनावश्यक उकसावे के नकारात्मक परिणाम उत्पन्न हो सकते हैं, जो अंततः छोटे देश को अधिक नुकसान पहुँचा सकते हैं।
सोशल मीडिया वारियर्स की उत्तरदायी भूमिका:
राष्ट्रीय हित को बढ़ावा देने में सोशल मीडिया वारियर्स द्वारा निभाई जाती महत्त्वपूर्ण भूमिका को चिह्नित करना आवश्यक है, लेकिन उनका पड़ोसी देशों (इस मामले में मालदीव) के प्रति धमकीपूर्ण व्यवहार में शामिल होना प्रति-उत्पादक सिद्ध होगा।
ऐसे कृत्यों से चीन के मुकाबले भारत के राजनयिक लाभ के खोने की संभावना है।
चीन का मुकाबला करने के लिये एक व्यापक हिंद महासागर रणनीति तैयार करना:
समुद्री सुरक्षा को अधिकतम करना: भारत को हिंद महासागर में समग्र सुरक्षा वास्तुकला में योगदान करते हुए महत्त्वपूर्ण समुद्री मार्गों में नेविगेशन की सुरक्षा एवं स्वतंत्रता सुनिश्चित करने के प्रयासों में भाग लेना चाहिये।
संसाधनों को अधिकतम करना: भारत को मानवीय सहायता और आपदा राहत कार्यों में सक्रिय रूप से भाग लेकर क्षेत्रीय सुरक्षा के प्रति अपनी प्रतिबद्धता बनाए रखनी चाहिये।
भारत क्षेत्र में चीनी आक्रामकता का मुकाबला करने के लिये QUAD के माध्यम से सक्रिय रूप से संलग्न हो सकता है।
‘प्रोजेक्ट मौसम’ को मालदीव को इससे लाभ प्राप्त कर सकने और भारत पर उसकी आर्थिक एवं अवसंरचनात्मक निर्भरता को बढ़ाने के लिये पर्याप्त अवसर प्रदान करना चाहिये।
भारत के रक्षा मंत्री ने हाल ही में 22 वर्ष के अंतराल के बाद यूनाइटेड किंगडम (UK) का दौरा किया, जो राजनयिक संलाग्न्ताओं में एक महत्त्वपूर्ण बदलाव का प्रतीक है।
पिछले दो दशकों में अवसरों में वृद्धि देखी गई है, जो मुख्य रूप से चीनी सैन्य शक्ति की वृद्धि और हिंद महासागर में इसके विस्तार से प्रेरित है, जिससे भारत के लिये और यूके के लिये महत्त्वपूर्ण समुद्री संचार मार्गों (Sea Lines of Communications- SLOCs) को खतरा पैदा हो गया है।
यूके के साथ भारत के संबंधों में हालिया घटनाक्रम क्या रहे हैं?
यूक्रेन संकट से उत्पन्न चुनौती के बावजूद, भारत-ब्रिटेन संबंध में वृद्धि हुई है, जिसकी पुष्टि वर्ष 2021 में संपन्न व्यापक रणनीतिक साझेदारी (Comprehensive Strategic Partnership) से होती है।
इस समझौते ने भारत-ब्रिटेन संबंधों के लिये रोडमैप 2030 भी स्थापित किया, जो मुख्य रूप से द्विपक्षीय संबंधों के लिये साझेदारी योजनाओं की रूपरेखा तैयार करता है।
दोनों देशों ने रक्षा-संबंधी व्यापार और साइबर सुरक्षा एवं रक्षा सहयोग को गहन करने की दिशा में वार्ता की है।
भारत और यूके में ऑनलाइन अवसंरचना की सुरक्षा के लिये एक नए संयुक्त साइबर सुरक्षा कार्यक्रम की घोषणा की जाने वाली है।
भारत और यूके पहले रणनीतिक तकनीकी संवाद (Strategic Tech Dialogue) की भी योजना रखते हैं जो उभरती प्रौद्योगिकियों पर एक मंत्रीस्तरीय शिखर सम्मेलन होगा।
इसके अतिरिक्त, यूके और भारत समुद्री क्षेत्र में अपने सहयोग को मज़बूत करने पर सहमत हुए हैं क्योंकि यूके भारत की हिंद-प्रशांत महासागर पहल में शामिल हो रहा है और दक्षिण पूर्व एशिया में समुद्री सुरक्षा मुद्दों पर एक प्रमुख भागीदार बनेगा।
भारत-यूके भागीदारी क्यों महत्त्वपूर्ण है?
यूके के लिये:
हिंद-प्रशांत क्षेत्र में बाज़ार हिस्सेदारी और रक्षा, दोनों मामले में भारत यूके के लिये एक प्रमुख रणनीतिक भागीदार है, जैसा कि वर्ष 2015 में भारत और यूके के बीच रक्षा एवं अंतर्राष्ट्रीय सुरक्षा भागीदारी पर हस्ताक्षर द्वारा रेखांकित किया गया था।
भारत के साथ मुक्त व्यापार समझौता (FTA) संपन्न होने से यूके की ‘ग्लोबल ब्रिटेन’ महत्त्वाकांक्षाओं को बढ़ावा मिलेगा, जहाँ यूके ‘ब्रेग्जिट’ (Brexit) के बाद से यूरोप से परे भी अपने बाज़ारों के विस्तार की इच्छा रखता है।
ब्रिटेन एक गंभीर वैश्विक खिलाड़ी के रूप में वैश्विक मंच पर अपनी जगह पक्की करने के लिये हिंद-प्रशांत क्षेत्र की विकास करती अर्थव्यवस्थाओं में अवसरों का लाभ उठाने की कोशिश कर रहा है।
भारत के साथ अच्छे द्विपक्षीय संबंधों से ब्रिटेन इस लक्ष्य को प्राप्त करने हेतु बेहतर स्थिति में होगा।
भारत के लिये:
यूके हिंद-प्रशांत में एक क्षेत्रीय शक्ति है, जहाँ पर ओमान, सिंगापुर, बहरीन, केन्या और हिंद महासागर के ब्रिटिश क्षेत्रों में इसका नौसैनिक प्रभाव है।
यूके ने भारत में नवीकरणीय ऊर्जा के उपयोग का समर्थन करने के लिये 70 मिलियन अमेरिकी डॉलर की ब्रिटिश अंतर्राष्ट्रीय निवेश वित्तपोषण की भी पुष्टि की है।
इस वित्तपोषण से क्षेत्र में नवीकरणीय ऊर्जा अवसंरचना के निर्माण और सौर ऊर्जा के विकास में मदद मिलेगी।
भारत ने श्रम-गहन निर्यातों के लिये शुल्क रियायत के अलावा भारतीय मात्यिसिकी, फार्मास्यूटिकल्स और कृषि उत्पादों के लिये सुगम बाज़ार पहुँच की मांग की है।
भारत-यूके संबंधों को बढ़ावा देने में अन्य देशों की क्या भूमिका है?
यूएसए: भारत और यूके के बीच द्विपक्षीय संबंधों को बदलने में संयुक्त राज्य अमेरिका केंद्रीय भूमिका रखता है।
अमेरिका द्वारा भारत को एक उभरती हुई वैश्विक शक्ति और हिंद-प्रशांत में एक महत्त्वपूर्ण भागीदार के रूप में मान्यता देने से यूके भी भारत की ओर आकर्षित हुआ।
यह अमेरिका ही था जिसने सबसे पहले अंतर्राष्ट्रीय प्रणाली में भारत के तेज़ी से बढ़ते सापेक्षिक महत्त्व को पहचाना।
20वीं सदी के अंत में अमेरिका ने इस दृष्टिकोण के साथ भारत के उत्थान में सहायता करने की एक नीति का अनावरण किया कि एक मज़बूत भारत एशिया और विश्व में अमेरिकी हितों की पूर्ति करेगा।
चीन: अमेरिका के लिये, भारत के उत्थान में सहायता करने की रणनीतिक प्रतिबद्धता चीन के प्रभुत्व वाले एशिया में निहित खतरों की पहचान करने से संलग्न थी।
पिछले दो दशकों में यूके और चीन ने उत्कृष्ट द्विपक्षीय संबंध साझा किये जहाँ पिछले दशक को वर्ष 2015 में चीन के साथ संबंधों का ‘स्वर्णिम दशक’ घोषित किया गया।
हालाँकि, चीन की विस्तारवादी नीतियों (Chinese expansionist policies) और चीनी शक्ति के साथ अमेरिका के टकराव के कारण यूके ने भारत के साथ एक बार फिर एक महत्त्वपूर्ण भागीदार के रूप में अपना ‘हिंद-प्रशांत झुकाव’ (Indo-Pacific tilt) प्रदर्शित किया है।
यूके के साथ रक्षा संबंधों से भारतीय नौसेना को किस प्रकार लाभ प्राप्त हो सकता है?
भारतीय नौसेना की क्षमता आवश्यकताएँ और रणनीतिक प्राथमिकताएँ:
चीन की पीपुल्स लिबरेशन आर्मी नेवी (PLAN) की तुलना में भारतीय नौसेना को क्षमता-संबंधी चुनौतियों का सामना करना पड़ता है।
भारतीय रक्षा मंत्री की यूके यात्रा इन कमियों को दूर करने पर केंद्रित थी, विशेष रूप से चीनी सैन्य शक्ति की तुलना में तकनीकी अंतराल को दूर करने के लिये यूके से प्रमुख प्रौद्योगिकियाँ प्राप्त करने के लिये।
हिंद महासागर में उभरते रणनीतिक परिदृश्य ने दोनों देशों को अपनी प्राथमिकताओं का पुनर्मूल्यांकन करने के लिये प्रेरित किया है।
विद्युत प्रणोदन प्रौद्योगिकी:
भारत-यूके विद्युत प्रणोदन क्षमता साझेदारी की स्थापना:
फ़रवरी 2023 में ‘भारत-यूके विद्युत प्रणोदन क्षमता साझेदारी’ (India-UK Electric Propulsion Capability Partnership) नामक एक संयुक्त कार्यसमूह की स्थापना की गई।
इसके बाद की चर्चाएँ तकनीकी जानकारी को स्थानांतरित करने और समुद्री विद्युत प्रणोदन में रॉयल नेवी के अनुभव को साझा करने पर केंद्रित रहीं।
विमान वाहकों के लिये EPT में सहयोग:
भारत-ब्रिटेन सहयोग के एक प्रमुख पहलू में विमान वाहक के लिये विद्युत प्रणोदन प्रौद्योगिकी शामिल है।
भारतीय नौसेना के पास वर्तमान में इस प्रौद्योगिकी का अभाव है, जबकि रॉयल नेवी के क्वीन एलिजाबेथ क्लास वाहक विद्युत प्रणोदन का उपयोग करते हैं।
इस साझेदारी का उद्देश्य इस महत्त्वपूर्ण क्षेत्र में भारतीय नौसेना की क्षमताओं को बढ़ाने के लिये ब्रिटिश विशेषज्ञता का लाभ उठाना है।
जबकि PLAN को इस प्रौद्योगिकी को अपनाने में चुनौतियों का सामना करना पड़ रहा है, चीनी युद्धपोतों में इसे शामिल करने के संकेत प्राप्त हुए हैं।
विद्युत प्रणोदन का रणनीतिक महत्त्व:
भारतीय नौसेना EPT के लाभों को देखते हुए इसे प्राप्त करने में पीछे नहीं रहने के महत्त्व को समझती है।
इस क्षमता से लैस युद्धपोत निम्न एकॉस्टिक सिग्नेचर और उन्नत विद्युत ऊर्जा उत्पादन प्रदान करते हैं, जो समुद्री परिचालन में रणनीतिक बढ़त प्रदान करते हैं।
साझेदारी की प्रगति और भविष्य की योजनाएँ:
नवंबर 2023 में इस साझेदारी में प्रगति हुई जहाँ भारतीय नौसेना के भविष्य के युद्धपोतों में EPT के एकीकरण पर चर्चा की जा रही है।
यूके प्रशिक्षण देने, उपकरण प्रदान करने और आवश्यक अवसंरचना की स्थापना में सहायता देने के लिये प्रतिबद्ध है।
आरंभिक परीक्षण प्लेटफॉर्म डॉक की लैंडिंग पर किये जाने की उम्मीद है, जिसके बाद 6000 टन से अधिक के विस्थापन वाले सतही जहाज़ों पर इसका परीक्षण किया जाएगा।
भारत-यूके संबंधों में विद्यमान चुनौतियाँ कौन-सी हैं?
भारत-ब्रिटेन संबंधों में ऐतिहासिक विरोधाभास:
ब्रिटेन के साथ भारत के उत्तर-औपनिवेशिक संबंधों को विरोधाभासों और दीर्घकालिक असंतोष से चिह्नित किया जाता है।
भारतीय उपमहाद्वीप में विशेष भूमिका के ब्रिटेन के अनुचित दावे ने लगातार टकराव को बढ़ावा दिया है।
भारत विभाजन और शीत युद्ध के परिणामों ने दोनों देशों के बीच स्थायी साझेदारी स्थापित करने के प्रयासों को और जटिल बना दिया।
भारत-ब्रिटेन द्विपक्षीय संबंधों पर पाकिस्तान का प्रभाव:
ब्रिटेन के साथ भारत के द्विपक्षीय संबंधों में पाकिस्तान एक महत्त्वपूर्ण बाधा बनकर उभरा है।
पाकिस्तान के लिये ब्रिटेन की ऐतिहासिक पक्ष-समर्थन भारत के लिये चिंताएँ बढ़ाती है, विशेष रूप से जबकि वह भारत के प्रति नए उत्साह और पाकिस्तान के साथ ऐतिहासिक संबंधों के बीच फँसा हुआ है।
अमेरिका और फ्राँस के विपरीत, ब्रिटेन दक्षिण एशिया में स्पष्ट ‘इंडिया फर्स्ट’ की रणनीति अपनाने में संघर्षरत रहा है।
भारत-ब्रिटेन संबंधों में बदलती गतिशीलता:
हाल की क्षेत्रीय और अंतर्राष्ट्रीय उथल-पुथल ने भारत और यूके के बीच पारस्परिक रूप से लाभकारी संलग्नता के लिये एक नई नींव प्रदान की है।
ब्रिटेन की आंतरिक गतिशीलता, जिसमें राजनीतिक निष्ठाएँ और ऐतिहासिक पूर्वाग्रह शामिल हैं, ने कई बार भारत के साथ उसके संबंधों में तनाव पैदा किया है।
भारत द्वारा ब्रिटेन से कोहिनूर की मांग और जलियाँवाला बाग नरसंहार के लिये ब्रिटिश प्रधानमंत्री द्वारा माफी मांगने से इनकार करने जैसी बातों ने इन तनावों में योगदान दिया है।
भारतीय आर्थिक अपराधियों का प्रत्यर्पण:
यह मुद्दा उन भारतीय आर्थिक अपराधियों के प्रत्यर्पण से संबंधित है जो वर्तमान में ब्रिटेन में शरण ले रहे हैं और कानूनी प्रणाली का उपयोग अपने लाभ के लिये कर रहे हैं।
कुछ आर्थिक अपराधियों ने लंबे समय से ब्रिटिश प्रणाली के तहत शरण ले रखी है, जबकि उनके विरुद्ध स्पष्ट भारतीय केस मौजूद हैं जहाँ उनके प्रत्यर्पण की आवश्यकता है।
राजनीतिक संबद्धताएँ और आंतरिक मामले:
भारत के प्रति लेबर पार्टी की समानुभूति और कंजर्वेटिव पार्टी के विरोध-भाव के संबंध में दिल्ली की धारणाएँ गलत साबित हुई हैं।
लेबर पार्टी, जिसे पारंपरिक रूप से भारत के प्रति सहानुभूतिपूर्ण माना जाता है, ने कश्मीर जैसे आंतरिक मामलों पर भारत के प्रति शत्रुता प्रदर्शित की है।
राजनीतिक गतिशीलता में यह अप्रत्याशित बदलाव समग्र भारत-ब्रिटेन संबंधों में जटिलता का योग करता है।
भारत-यूके संबंधों को बेहतर बनाने के लिये कौन-से कदम उठाये जा सकते हैं?
प्रवासन और परिवहन संबंधी साझेदारी:
प्रवासन और परिवहन संबंधी साझेदारी (migration and mobility partnership) का कार्यान्वयन, जो यूके की नई कौशल आधारित आप्रवासन नीति को ध्यान में रखते हुए छात्रों और पेशेवरों के आवागमन के साथ-साथ अनियमित प्रवासन को कवर करता है, समय की मांग है।
इसमें प्रति वर्ष 3,000 युवा भारतीय पेशेवरों को यूके आने की अनुमति देने के लिये एक युवा पेशेवर योजना शामिल होनी चाहिये।
जलवायु परिवर्तन पर सहयोग:
जलवायु परिवर्तन पर द्विपक्षीय संवाद और साझेदारी को सशक्त करने की आवश्यकता है।
इसमें मंत्रीस्तरीय ऊर्जा वार्ता और जलवायु, बिजली एवं नवीकरणीय ऊर्जा पर संयुक्त कार्यसमूह स्थापित करना शामिल है।
भारत-यूके स्वास्थ्य साझेदारी:
वैश्विक स्वास्थ्य सुरक्षा के संवर्द्धन और महामारी प्रत्यास्थता के साथ ही रोगाणुरोधी प्रतिरोध (AMR) पर नेतृत्व के प्रदर्शन के लिये दोनों देशों को भारत-यूके स्वास्थ्य साझेदारी के व्यापक विस्तार करने की आवश्यकता है।
उन्हें स्वस्थ समाजों को भी बढ़ावा देना चाहिये और नैदानिक शिक्षा, स्वास्थ्य कार्यकर्ता गत्यात्मकता और डिजिटल स्वास्थ्य पर सहयोग बढ़ाकर दोनों देशों की स्वास्थ्य प्रणालियों को सुदृढ़ करना चाहिये।
यूके-भारत विज्ञान और नवाचार परिषद:
दोनों देशों के विज्ञान, अनुसंधान एवं नवाचार सहयोग के लिये एजेंडा निर्धारित करने के लिये एक द्विवार्षिक मंत्रिस्तरीय यूके-भारत विज्ञान और नवाचार परिषद की स्थापना से संबंधों में सुधार होगा।
व्यापक-साझा प्राथमिकताओं के साथ संरेखित होने और भागीदारी में योगदान करने के लिये भारत में यूके विज्ञान एवं नवाचार नेटवर्क का होना अत्यंत आवश्यक है।
विश्व व्यापार संगठन में सहयोग:
दोनों देशों को विश्व व्यापार संगठन (WTO) में ‘बहुपक्षीय प्रणाली में आत्म-विश्वास और भरोसे  की बहाली सहित साझा लक्ष्यों’ पर सहयोग को गहरा करना चाहिये।
भारत-ब्रिटेन असैन्य परमाणु सहयोग:
भारत-यूके असैन्य परमाणु सहयोग को सशक्त करने की इच्छा की पुष्टि करना, जिसमें भारत के ‘ग्लोबल सेंटर फॉर न्यूक्लियर एनर्जी पार्टनरशिप’ के साथ यूके का ‘नवीनीकृत सहयोग’ भी शामिल है, संबंधों को बढ़ावा दे सकता है।
भारतीय रक्षा मंत्री की हालिया यूके यात्रा भारत-यूके संबंधों में एक महत्त्वपूर्ण क्षण का प्रतीक है, जो उभरते रणनीतिक परिदृश्य को उजागर करता है।
चीन के सैन्य विस्तार, विशेषकर हिंद महासागर में, से उत्पन्न खतरे ने दोनों देशों को भारत की रक्षा प्रौद्योगिकी संबंधी कमियों को दूर करने के लिये सहयोग हेतु प्रेरित किया है।
विद्युत प्रणोदन प्रौद्योगिकी सहयोग का एक प्रमुख क्षेत्र हैं जो भारत के लिये चीन के साथ समुद्री प्रौद्योगिकी समानता बनाए रखने हेतु महत्त्वपूर्ण है।
विरासत संबंधी मुद्दों और भू-राजनीतिक जटिलताओं सहित विभिन ऐतिहासिक चुनौतियों के बावजूद, दोनों देश साझा सुरक्षा चिंताओं को देखते हुए घनिष्ठ संबंध निर्माण की अनिवार्यता को समझते हैं।
वाणिज्य एवं उद्योग मंत्रालय (MoCI) की रिपोर्ट है कि यूरोप में भारतीय निर्यात, विशेष रूप से कृषि और कपड़ा जैसे निम्न-मूल्य उत्पादों, को लाल सागर (Red Sea) में बढ़ते तनाव और पनामा नहर में चल रहे सूखे की समस्या के कारण व्यवधान का सामना करना पड़ रहा है।
इसकी प्रतिक्रिया में केंद्रीय वाणिज्य सचिव की अध्यक्षता में एक अंतर-मंत्रालयी बैठक आहूत की गई जिसमें विदेश, रक्षा, जहाज़रानी जैसे प्रमुख मंत्रालय और वित्त मंत्रालय के वित्तीय सेवा विभाग (DFS) ने भागीदारी की तथा वैश्विक व्यापार पर संभावित प्रभावों के बारे में चिंताओं को संबोधित किया।
लाल सागर और पनामा नहर में बढ़ती सुरक्षा चिंताओं के परिदृश्य में ‘केप ऑफ गुड होप’ के माध्यम से शिपमेंट के मार्ग परिवर्तन या री-रूटिंग से यूरोप की ओर नौपरिवहन में अधिक समय लग रहा है और माल ढुलाई दरों में उल्लेखनीय वृद्धि हुई है।
लाल सागर (Red Sea)
लाल सागर एक अर्द्ध-परिबद्ध उष्णकटिबंधीय बेसिन है जो पश्चिम में उत्तर-पूर्वी अफ्रीका और पूर्व में अरब प्रायद्वीप से घिरा है।
लंबे और संकीर्ण आकार का यह बेसिन उत्तर-पश्चिम में भूमध्य सागर और दक्षिण-पूर्व में हिंद महासागर के बीच विस्तृत है।
उत्तरी छोर पर, यह अकाबा की खाड़ी और स्वेज़ की खाड़ी में पृथक होता है, जो स्वेज़ नहर के माध्यम से भूमध्य सागर से जुड़ा हुआ है।
दक्षिणी छोर पर, यह बाब-अल-मंडेब जलडमरूमध्य के माध्यम से अदन की खाड़ी और बाह्य हिंद महासागर से जुड़ा हुआ है।
यह रेगिस्तानी या अर्द्ध-रेगिस्तानी इलाकों से घिरा हुआ है, जहाँ मीठे पानी का कोई बड़ा प्रवाह मौजूद नहीं है।
लाल सागर और पनामा नहर में वर्तमान में कौन-से मुद्दे प्रकट हुए हैं?
लाल सागर:
मुद्दा: रासायनिक टैंकर एमवी केम प्लूटो पर गुजरात के तट से लगभग 200 समुद्री मील की दूरी पर एक ड्रोन हमला किया गया।
एमवी केम प्लूटो लाइबेरिया के झंडे के तहत पंजीकृत, जापानी स्वामित्व का और नीदरलैंड द्वारा संचालित रासायनिक टैंकर है।
इसने सऊदी अरब के अल जुबैल से कच्चा तेल लेकर अपनी यात्रा शुरू की थी और इसके भारत के न्यू मैंगलोर पहुँचने की उम्मीद थी।
हूती विद्रोहियों पर संदेह: माना जाता है कि यह हमला यमन के हूती विद्रोहियों द्वारा किया गया जो गाज़ा में इज़राइल की कार्रवाइयों पर प्रतिरोध जताना चाहते थे।
हूती विद्रोही यमन सरकार के साथ एक दशक से जारी नागरिक संघर्ष में भी शामिल हैं।
पनामा नहर:
मुद्दा: सूखे (drought) की स्थिति के कारण, पनामा नहर के 51 मील लंबे विस्तार के माध्यम से शिपिंग में 50% से अधिक की कमी आई है।
मध्य और पूर्वी उष्णकटिबंधीय प्रशांत महासागर में सामान्य से अधिक गर्म जल से संबद्ध प्राकृतिक रूप से उत्पन्न होने वाला अल नीनो जलवायु पैटर्न पनामा के इस सूखे में योगदान दे रहा है।
अवसंरचनात्मक खामियाँ: पनामा नहर की परिचालन संबंधी चुनौतियों और लाल सागर जैसे वैकल्पिक मार्गों पर व्यापार फोकस में बदलाव ने कई चिंताएँ उत्पन्न की हैं, जिन पर तुरंत ध्यान देने की आवश्यकता है।
‘ड्रेजिंग’ (dredging) की आवश्यकता और गहराई कम होने जैसे मुद्दे सामने आए हैं, जो बड़े जहाज़ों के नौपरिवहन में बाधाएँ पैदा कर रहे हैं।
इन चुनौतियों से निपटने के लिये तत्काल कार्रवाई की आवश्यकता है।
ये दोनों मार्ग विश्व के सबसे व्यस्ततम मार्गों में शामिल हैं।
उपर्युक्त मुद्दों के कारण भारत पर क्या प्रभाव पड़ेगा?
कृषि वस्तुओं पर प्रभाव:
इस महत्त्वपूर्ण व्यापार मार्ग में व्यवधान के कारण बासमती और चाय जैसी प्रमुख वस्तुओं के निर्यातकों के लिये चिंताएँ उत्पन्न हुई हैं।
लाल सागर मार्ग में व्यवधान से भारतीय कृषि उत्पाद की कीमतें 10-20% तक बढ़ सकती हैं क्योंकि शिपमेंट की ‘केप ऑफ गुड होप’ के माध्यम से री-रूटिंग की जा रही है।
तेल और पेट्रोलियम व्यापार पर प्रभाव:
प्रमुख शिपिंग कंपनियों द्वारा लाल सागर मार्ग के प्रयोग से बचने के कारण वैश्विक तेल और पेट्रोलियम प्रवाह में गिरावट आई है।
हालाँकि, रूस से भारत का तेल आयात अप्रभावित रहा है।
लाल सागर में संघर्ष के बीच ईरान के सहयोगी माने जाने वाले भारत की रूसी तेल पर निर्भरता स्थिर बनी हुई है।
अमेरिका को महँगा निर्यात:
पनामा नहर में जल की कमी का मुद्दा और फिर सूखे की स्थिति के कारण एशिया से अमेरिका जाने वाले जहाज़ों को स्वेज़ नहर मार्ग चुनने के लिये विवश होना पड़ रहा है, जिसके परिणामस्वरूप पनामा नहर मार्ग की तुलना में यात्रा में छह दिन का अतिरिक्त समय लगता है।
पनामा नहर एक व्यवहार्य विकल्प नहीं:
जबकि लाल सागर क्षेत्र में स्वेज़ नहर की ओर स्थित बाब-अल-मंडेब जलडमरूमध्य एशिया को यूरोप से जोड़ता है, 100 साल पुरानी पनामा नहर अटलांटिक एवं प्रशांत महासागरों को जोड़ती है और भारत के लिये अधिक व्यवहार्य विकल्प नहीं है।
वर्तमान संकट में कौन-से कारक योगदान दे रहे हैं?
आधुनिक हथियार संबंधी चिंताएँ:
लाल सागर की स्थिति जटिल होती जा रही है, जिसका असर स्थिरता और व्यापार दोनों पर पड़ रहा है।
उन्नत हथियारों का उपयोग राष्ट्रों के बीच संयुक्त रक्षा प्रयासों की प्रभावशीलता पर सवाल उठाता है, जिससे व्यापार व्यवधान और उच्च अंतर-संचालनीयता के दावों के बारे में चिंताएँ पैदा होती हैं।
पाइरेसी तकनीकों का अनुकूलन:
अतीत की समुद्री पाइरेसी चुनौतियों के ही समान, विलंबित अंतर्राष्ट्रीय प्रतिक्रियाओं ने विद्रोहियों को आधुनिक प्रौद्योगिकियों को अपनाने का अवसर दे दिया है।
इससे जहाज़ों की हाईजैकिंग और उन्हें मदर शिप के रूप में उपयोग करने जैसी रणनीति को बढ़ावा मिला है, जिससे ‘उच्च जोखिम क्षेत्र’ का विस्तार हुआ है और मार्ग परिवर्तन के कारण समुद्री व्यापार के प्रभावित होने एवं बीमा लागत में वृद्धि जैसी स्थिति बनी है।
राज्य का समर्थन और मिसाइल प्रसार:
ड्रोन और एंटी-शिप बैलिस्टिक मिसाइलों (ASBMS) का उपयोग करने वाले हूती विद्रोहियों की संलग्नता के साथ ही ईरान और चीन के संभावित राज्य समर्थन ने मिसाइल प्रौद्योगिकी प्रसार के बारे में चिंता उत्पन्न की है।
ASBMS की आपूर्ति प्रत्यक्ष या अप्रत्यक्ष रूप से चीन से जुड़ी हुई है, जिससे स्थिति की जटिलता बढ़ गई है।
‘ऑपरेशन प्रॉस्पेरिटी गार्जियन’ के प्रति उदासीन प्रतिक्रिया:
अमेरिका द्वारा शुरू किये गए ऑपरेशन प्रॉस्पेरिटी गार्जियन (Operation Prosperity Guardian), जिसका उद्देश्य संयुक्त समुद्री बल के तहत कार्य करना था, को सहयोगियों और भागीदारों की ओर से उदासीन प्रतिक्रिया प्राप्त हुई।
फ्राँस, इटली और स्पेन जैसे नाटो सहयोगी स्वतंत्र रूप से अभियान चला रहे हैं, जो अंतर्राष्ट्रीय सहकारी तंत्र के संचालन में अमेरिका की क्षमता के बारे में संदेह का संकेत देता है।
सऊदी अरब और यूएई की गैर-भागीदारी:
ऑपरेशन से सऊदी अरब की अनुपस्थिति (संभवतः यमन समझौता वार्ता और ईरान के साथ संबंधों पर नकारात्मक प्रभाव से बचने के लिये) निहित जटिलताओं को उजागर करती है।
यूएई की अनिच्छा इज़राइल के लिये कथित समर्थन से बचने के कारण हो सकती है।
भारत, पूर्ण सदस्य होने के बावजूद, संभवतः ईरान के साथ अपने संबंधों के कारण स्वतंत्र रूप से अभियान चलाता है।
समुद्री सुरक्षा पर वैश्विक प्रभाग:
ऑपरेशन प्रॉस्पेरिटी गार्जियन की गठबंधन के रूप में कार्य कर सकने की असमर्थता समुद्री कानून पर संयुक्त राष्ट्र कन्वेंशन (UNCLOS) द्वारा निर्दिष्ट नौपरिवहन की स्वतंत्रता का समर्थन करने वाले समान विचारधारा वाले देशों के बीच विभाजन को उजागर करती है।
यहाँ तक कि जापान और ऑस्ट्रेलिया जैसे अमेरिकी सहयोगी भी अभी तक इसमें शामिल नहीं हुए हैं, जो समुद्री सुरक्षा और नियम-आधारित विश्व व्यवस्था के संबंध में अभिसरण की कमी को उजागर करता है।
भारत इन मुद्दों की संवेदनशीलता को कम करने के लिये कौन-से उपाय कर सकता है?
संयुक्त समुद्री सुरक्षा पहल: लाल सागर क्षेत्र के प्रमुख हितधारकों (मिस्र, सऊदी अरब, संयुक्त अरब अमीरात, यमन) के साथ एक सहयोगी सुरक्षा ढाँचे का प्रस्ताव किया जा सकता है जिसमें खुफिया जानकारी साझा करना, समन्वित गश्त और संयुक्त अभ्यास शामिल हो सकते हैं।
उन्नत निगरानी प्रणालियाँ तैनात करना: खतरे का शीघ्र पता लगाने और प्रतिक्रिया क्षमताओं को बढ़ाने के लिये भारत के पश्चिमी तट पर एकीकृत रडार और ड्रोन निगरानी प्रणालियाँ स्थापित की जाएँ।
अधिमान्य अभिगम्यता पर वार्ता: भारतीय जहाज़ों के लिये अधिमान्य मार्ग या विशिष्ट मार्गों के लिये संभावित टोल छूट पा सकने के लिये पनामा नहर अधिकारियों के साथ वार्ता करें।
वैकल्पिक व्यापार मार्गों पर विचार करना: हाल ही में बेन गुरियन नहर परियोजना (Ben Gurion Canal Project) में नए सिरे से दिलचस्पी बढ़ी है, जो एक प्रस्तावित 160 मील लंबी समुद्र-स्तरीय नहर है जो स्वेज़ नहर को बायपास करते हुए भूमध्य सागर को अकाबा की खाड़ी से जोड़ेगी।
हूती विद्रोहियों को वैश्विक आतंकवादी के रूप में नामित करना: इस वर्ष फ़रवरी के मध्य से  अमेरिका द्वारा हूती विद्रोहियों को एक विशेष रूप से नामित वैश्विक आतंकवादी समूह के रूप में लेबल किया जाएगा, जो संभावित रूप से वैश्विक वित्तीय प्रणाली तक उनकी पहुँच को अवरुद्ध करेगा।
यह कदम सऊदी अरब द्वारा हूती खतरे की चेतावनी दिये जाने के बाद भी उन्हें अमेरिकी आतंकी सूची से निकाले जाने के बावजूद उठाया गया है।
भारत ऐसे खतरों से बचने के लिये समान विचारधारा वाले देशों से हाथ मिला सकता है।
सुविचारित और सहयोगात्मक दृष्टिकोण: हूती विद्रोही विभिन्न राष्ट्रों के बीच विभाजन का लाभ उठाते हैं और अमेरिका के वैश्विक प्रभुत्व को प्रश्नगत करते हैं।
समुद्री पाइरेसी समाधानों के ही के समान हथियारों की आपूर्ति को संबोधित करना अत्यंत महत्त्वपूर्ण है।
यमन में स्थिति अलग है और राज्य-राज्य टकराव को रोकने और स्थिरता बनाए रखने के लिये कार्रवाइयों को व्यवस्थित करने की आवश्यकता है।
यमन के युद्ध-क्षेत्र में बदलने से बचना: हूती विद्रोहियों के राज्य-अभिकर्ता (state actor) के रूप में वैधीकरण को रोककर एक प्राप्ति-योग्य ‘एंड स्टेट’ (end state) की आवश्यकता है, जो यमन को लेबनान की तरह युद्ध-क्षेत्र में बदलने से बचने के महत्त्व को उजागर करता है।
निर्यात ऋण की सुविधा: उच्च माल ढुलाई लागत और अधिभार के कारण खेपों पर रोक से चिंतित MoCI ने DFS को निर्यातकों को निरंतर ऋण प्रवाह सुनिश्चित करने का निर्देश दिया है।
बफर स्टॉक बनाए रखना: रसायन एवं उर्वरक मंत्रालय ने आश्वासन दिया है कि लाल सागर क्षेत्र में तनाव के कारण भारत में उर्वरक की कमी नहीं होगी।
इसने कहा है कि देश के पास आगामी खरीफ मौसम की आवश्कताओं की पूर्ति के लिये पर्याप्त भंडार मौजूद है।
यमन में हूती विद्रोहियों से संबद्ध संघर्ष की वृद्धि और लाल सागर में व्यापारिक जहाज़ों पर उनके हमले एक बहुआयामी चुनौती पेश करते हैं।
ड्रोन और एंटी-शिप बैलिस्टिक मिसाइलों सहित उन्नत हथियारों का उपयोग, हूती विद्रोहियों की क्षमताओं को उजागर करता है और विशेष रूप से ईरान और संभवतः चीन की ओर से उनके राज्य समर्थन के बारे में चिंताएँ बढ़ाता है।
जो परिदृश्य उभर रहा है, स्थिति के आगे और बिगड़ने पर रोक के लिये एक सावधान एवं सुव्यवस्थित दृष्टिकोण महत्त्वपूर्ण है।
यह एक व्यवहार्य एवं प्राप्ति-योग्य ‘एंड स्टेट’ की तात्कालिकता को उजागर करता है जो यमन को एक दीर्घकालिक युद्ध-क्षेत्र में बदलने से रोक सकता है।
राष्ट्रीय राजधानी क्षेत्र दिल्ली (National Capital Territory of Delhi- NCT of Delhi) अद्वितीय स्थिति रखती है क्योंकि यह दिल्ली सरकार के साथ-साथ केंद्र सरकार की भी सीट है।
दिल्ली की निर्वाचित सरकार और केंद्र सरकार के बीच सहयोग एवं समन्वय सुनिश्चित करने के लिये विशेष उपबंध किये गए हैं।
उपराज्यपाल या लेफ्टिनेंट गवर्नर (LG) दिल्ली NCT का संवैधानिक प्रमुख होता है जो इस क्षेत्र में भारत के राष्ट्रपति का प्रतिनिधित्व करता है।
पुलिस, लोक व्यवस्था और भूमि जैसे कुछ विषय दिल्ली की निर्वाचित सरकार के बजाय उपराज्यपाल एवं केंद्र सरकार के क्षेत्राधिकार में रखे गए हैं।
निर्वाचित सरकार और उपराज्यपाल के बीच शक्तियों और उत्तरदायित्वों का वितरण संवैधानिक एवं राजनीतिक बहस का मुद्दा रहा है।
हालिया विवाद दिल्ली के मुख्य सचिव के कार्यकाल के विस्तार को लेकर उभरा है।
राष्ट्रीय राजधानी क्षेत्र दिल्ली के प्रशासन के संबंध में हालिया विवाद क्या है?
वर्ष 2015 की अधिसूचना:
केंद्र सरकार की वर्ष 2015 की अधिसूचना ने अनुच्छेद 239 AA (3 (a)) के तहत अपवादों की सूची में प्रविष्टि 41 का योग किया और सेवाओं, लोक व्यवस्था, पुलिस एवं भूमि से जुड़े मामलों से निपटने का अधिकार LG को सौंप दिया, जहाँ वह मुख्यमंत्री से सलाह ले सकता है।
अधिसूचना में कहा गया है कि NCT दिल्ली सरकार प्रविष्टि 41 यानी ‘सेवाओं’ के लिये कानून नहीं बना सकती है क्योंकि यह दिल्ली की NCT विधानसभा के दायरे से बाहर है।
वर्ष 2016 में दिल्ली उच्च न्यायालय द्वारा भी इसकी पुष्टि की गई।
सर्वोच्च न्यायालय की अमान्यता:
सर्वोच्च न्यायालय की संविधान पीठ ने NCT दिल्ली सरकार बनाम भारत संघ (2023) मामले में निर्णय दिया कि NCT दिल्ली के पास लोक व्यवस्था, पुलिस एवं भूमि से संबंधित मामलों को छोड़कर राष्ट्रीय राजधानी में अन्य सभी प्रशासनिक सेवाओं पर विधायी एवं कार्यकारी शक्ति प्राप्त है और ऐसे मामलों में LG दिल्ली सरकार के निर्णयों को मानने के लिये बाध्य है।
जवाबदेही की तिहरी शृंखला:
उपर्युक्त निर्णय में SC ने स्पष्ट रूप से ‘जवाबदेही की तिहरी शृंखला’ की अवधारणा को मान्यता प्रदान की।
जवाबदेही की यह तिहरी शृंखला प्रतिनिधिक लोकतंत्र का अभिन्न अंग है और निम्नानुसार आगे बढ़ती है:
लोक सेवक मंत्रिमंडल के प्रति जवाबदेह होते हैं।
मंत्रिमंडल विधायिका या विधानसभा के प्रति जवाबदेह होता है।
विधानसभा (आवधिक रूप से) मतदाताओं के प्रति जवाबदेह होती है।
कोई भी कार्रवाई जो जवाबदेही की इस तिहरी शृंखला को तोड़ती है, बुनियादी रूप से प्रतिनिधि सरकार के मूल संवैधानिक सिद्धांत को कमज़ोर करती है जो कि हमारे लोकतंत्र का आधार है।
अमान्य करार दिये जाने के बाद केंद्र सरकार की प्रतिक्रिया:
केंद्र सरकार ने शीर्ष अदालत के निर्णय को निष्प्रभावी या ‘ओवररूल’ करने के लिये राष्ट्रीय राजधानी क्षेत्र दिल्ली सरकार (संशोधन) अध्यादेश जारी कर दिया।
दिल्ली सरकार ने इस अध्यादेश को चुनौती देते हुए सर्वोच्च न्यायालय का दरवाज़ा खटखटाया, जिसने फिर अधिनिर्णय के लिये मामले को एक संविधान पीठ के पास भेज दिया।
जबकि मामला अभी भी संविधान पीठ के पास लंबित ही था, संसद द्वारा राष्ट्रीय राजधानी क्षेत्र दिल्ली शासन (संशोधन) अधिनियम, 2023 [Government of National Capital Territory of Delhi (Amendment) Act, 2023] अधिनियमित किया गया, जहाँ दिल्ली में प्रशासन के संबंध में केंद्र को अधिभावी शक्तियाँ प्रदान की गईं।
दिल्ली के मुख्य सचिव के कार्यकाल में छह माह के विस्तार का निर्णय केंद्र सरकार द्वारा इसी शक्ति का एक प्रयोग है।
राष्ट्रीय राजधानी क्षेत्र दिल्ली सरकार (संशोधन) अधिनियम, 2023 क्या है?
NCCSA की स्थापना: यह अधिनियम सिविल सेवकों के पदस्थापन एवं नियंत्रण के संबंध में निर्णय लेने के लिये राष्ट्रीय राजधानी सिविल सेवा प्राधिकरण (National Capital Civil Service Authority- NCCSA) नामक एक स्थायी प्राधिकरण की स्थापना की मंशा रखता है।
NCCSA में दिल्ली के मुख्यमंत्री (इसके प्रमुख के रूप में), मुख्य सचिव और प्रधान सचिव (दोनों NCT दिल्ली सरकार से संबद्ध) शामिल होंगे।
NCCSA लोक व्यवस्था, भूमि एवं पुलिस से संबंधित मामलों का प्रबंधन करने वाले अधिकारियों को छोड़कर दिल्ली सरकार के विभिन्न विषयों में सेवारत सभी समूह ‘A’ अधिकारियों के स्थानांतरण एवं पदस्थापन के संबंध में LG को अनुशंसाएँ भेजेगा।
धारा 45D: उल्लिखित अध्यादेश की धारा 45D में संशोधन के माध्यम से दिल्ली में सांविधिक आयोगों और न्यायाधिकरणों में नियुक्तियों के संबंध में केंद्र को शक्ति प्रदान की गई है।
धारा 45D में कहा गया है कि कोई भी प्राधिकरण, बोर्ड, आयोग या कोई सांविधिक निकाय, या उसका कोई पदाधिकारी या सदस्य, जिसका NCT दिल्ली में या उसके लिये, तत्समय प्रभावी किसी विधि द्वारा गठित या नियुक्त किया जाता है तो यह राष्ट्रपति द्वारा गठित, नियुक्त या मनोनीत होगा।
यह अधिनियम LG को अंतिम प्राधिकार प्रदान देता है, जहाँ किसी भी मतभेद की स्थिति में LG का निर्णय अधिभावी होगा।
NCT दिल्ली के मंत्रियों को दरकिनार करना: नया अधिनियम विभाग के सचिवों को संबंधित मंत्री से परामर्श किये बिना LG, मुख्यमंत्री और मुख्य सचिव के पास किसी मामले को ले जाने की अनुमति देता है।
दिल्ली विधानसभा कानूनों के तहत गठित निकायों के संबंध में: NCCSA धारा 45H के उपबंधों के अनुसार LG द्वारा गठन या नियुक्ति या नामांकन के लिये उपयुक्त व्यक्तियों के एक पैनल की सिफ़ारिश करेगा।
राष्ट्रीय राजधानी क्षेत्र दिल्ली सरकार (संशोधन) अधिनियम, 2023 से संबद्ध समस्याएँ क्या हैं?
लोकतंत्र को कमज़ोर करना:
यह अधिनियम प्रतिनिधि लोकतंत्र और उत्तरदायी शासन के सिद्धांतों को कमज़ोर करता है , जो भारत की संवैधानिक व्यवस्था के स्तंभ माने जाते हैं।
यह निर्वाचित दिल्ली सरकार से सेवाओं का नियंत्रण छीन लेता है, जबकि उनके पास दिल्ली के लोगों की ओर से विधि निर्माण और प्रशासन का स्पष्ट जनादेश होता है।
यह मुख्यमंत्री और मंत्रिपरिषद की भूमिका को ‘रबर स्टांप’ होने तक कम कर देता है, क्योंकि उन्हें NCCSA में दो नौकरशाहों (मुख्य सचिव और प्रधान सचिव) द्वारा ओवररूल किया जा सकता है, जो अंततः LG और केंद्र के प्रति जवाबदेह होते हैं।
संवैधानिक उल्लंघन:
यह अधिनियम सर्वोच्च न्यायालय के निर्णय का उल्लंघन करता है और उसे रद्द कर देता है, जहाँ कहा गया था कि दिल्ली सरकार के पास लोक व्यवस्था, पुलिस एवं भूमि से संबंधित मामलों को छोड़कर, राष्ट्रीय राजधानी क्षेत्र में अन्य सेवाओं पर विधायी एवं कार्यकारी शक्तियाँ प्राप्त हैं।
यह संविधान के अनुच्छेद 239AA के प्रावधानों के भी विपरीत है, जहाँ दिल्ली को एक विधानसभा के साथ केंद्रशासित प्रदेश के रूप में विशेष दर्जा दिया गया है और यह केंद्र एवं दिल्ली सरकार के बीच सामंजस्यपूर्ण संबंध की परिकल्पना करता है।
यह अधिनियम संघवाद (federalism) के सिद्धांत का भी उल्लंघन करता है, जो संविधान की एक मूल विशेषता (basic feature) है और यह राज्यों के अधिकार क्षेत्र का अतिक्रमण करता है।
सर्वोच्च न्यायालय के हालिया निर्णय से संबद्ध विभिन्न चिंताएँ क्या हैं?
संवैधानिक तर्क और अतीत के ज्ञान की हानि:
मुख्य सचिव के कार्यकाल के एकपक्षीय विस्तार की अनुमति देने का न्यायालय का निर्णय न केवल संवैधानिक तर्क से भटकाव को प्रकट करता है, बल्कि इसके अतीत के ज्ञान के भी विपरीत है, जो संवैधानिक व्याख्या को दिये जाते महत्त्व को नष्ट करता है।
यह संवैधानिक मामलों पर न्यायालय के बदलते रुख के बारे में चिंताएँ पैदा करता है।
मुख्य सचिव के लिये नियमों का चयनात्मक अनुप्रयोग:
न्यायालय ने अपने आदेश में उन नियमों से छूट प्रदान कर दी जहाँ मुख्य सचिव के कार्यकाल विस्तार के लिये सरकार की अनुशंसा की आवश्यकता रखी गई है।
स्थापित मानदंडों से यह विचलन संवैधानिक तर्क के प्रति न्यायालय की सुसंगतता और अनुपालन के संबंध में सवाल खड़े करता है।
हितों के टकराव के आरोप और कार्यकाल विस्तार के मानदंड:
हितों के टकराव के आरोपों का सामना कर रहे मुख्य सचिव के कार्यकाल विस्तार ने ‘पूर्ण औचित्य’ और ‘सार्वजानिक हित’ जैसे मानदंड को चुनौती दी।
सरकार का मुख्य सचिव से भरोसा खोने के साथ, इन चिंताओं को दूर करने में न्यायालय की विफलता कार्यकाल विस्तार की वैधता के बारे में संदेह पैदा करती है।
मुख्य सचिव की भूमिका और पूर्व-दृष्टांतों की अनदेखी:
न्यायालय का हालिया आदेश मुख्य सचिव की भूमिका पर उसके पूर्व के रुख का खंडन करता है, जैसा कि रोयप्पा मामले (1974) में रेखांकित हुआ था।
रोयप्पा मामले में न्यायालय ने माना था कि मुख्य सचिव का पद अत्यंत भरोसे का पद है, क्योंकि वह ‘प्रशासन की मुख्य धुरी’ होता है; इसलिये उसके और मुख्यमंत्री के बीच तालमेल का होना आवश्यक है।
न्यायालय ने आरंभ में तो रोयप्पा मामले में व्यक्त अपने रुख की अनदेखी की, लेकिन बाद में चुनिंदा रूप से इसकी टिप्पणियों को शामिल कर लिया, जिसके परिणामस्वरूप विधि की त्रुटिपूर्ण व्याख्या की स्थिति बनी।
नियुक्ति के संबंध दिल्ली सरकार की स्थिति की गलत व्याख्या:
न्यायालय ने यह मान लिया कि दिल्ली सरकार मुख्य सचिव की नियुक्ति में केंद्र सरकार के अधिकार को पूरी तरह से खारिज करने की इच्छा रखती है।
हालाँकि, वास्तव में दिल्ली सरकार न्यायालय की व्याख्या का विरोध करते हुए एक संयुक्त नियुक्ति प्रक्रिया की वकालत करती है।
शासन में जवाबदेही शृंखला का टूटना:
मुख्य सचिव द्वारा सरकार का भरोसा खो देने की स्थिति में भी जवाबदेही में कमी को चिह्नित कर सकने में न्यायालय की विफलता शासन संबंधी मामलों में अविश्वास को आगे बढ़ाती है।
यह लापरवाही या चूक, सेवा संबंधी निर्णयों में जवाबदेही पर बल देने के न्यायालय के पूर्व के रुख का खंडन करती है।
दिल्ली सरकार की क्षमता के अंतर्गत विविध विषयों की उपेक्षा:
न्यायालय ने दिल्ली सरकार के अधिकार क्षेत्र के तहत 100 से अधिक विषयों में मुख्य सचिव की भागीदारी को नज़रअंदाज़ कर दिया।
केंद्र सरकार के मामलों से मुख्य सचिव की संबद्धता पर बल देते हुए, न्यायालय ने उसकी ज़िम्मेदारियों के व्यापक दायरे की उपेक्षा की।
आगे की राह
विशेषज्ञ समिति का गठन:
इस मुद्दे को सुलझाने के लिये अनुशंसाएँ करने हेतु विधिक, संवैधानिक और प्रशासनिक विशेषज्ञों की एक विशेषज्ञ समिति गठित की जा सकती है।
इस समिति को विधिक एवं प्रशासनिक पहलुओं का गहन विश्लेषण करना चाहिये, पूर्व-दृष्टांतों की समीक्षा करनी चाहिये और व्यावहारिक समाधान प्रस्तावित करना चाहिये जो लोकतांत्रिक सिद्धांतों को कायम रखें और केंद्र सरकार एवं दिल्ली की निर्वाचित सरकार के बीच शक्ति का नाजुक संतुलन बनाए रखें।
संवाद और सुलह वार्ता:
मुद्दे के समाधान के लिये केंद्र सरकार और दिल्ली सरकार के बीच सार्थक संवाद एवं सुलह वार्ता आवश्यक है।
दोनों पक्षों को अपनी-अपनी चिंताओं एवं हितों पर चर्चा करने के लिये एक साथ आना चाहिये और एक पारस्परिक रूप से सहमत समाधान की तलाश करनी चाहिये जो लोकतांत्रिक सिद्धांतों एवं राष्ट्रीय राजधानी के रूप में दिल्ली की अद्वितीय स्थिति का सम्मान करता हो।
संवैधानिक सिद्धांतों का सम्मान:
समाधान की पूरी प्रक्रिया में सभी हितधारकों के लिये लोकतांत्रिक प्रशासन, शक्तियों के पृथक्करण और निर्वाचित प्रतिनिधियों के अधिकारों सहित संवैधानिक सिद्धांतों को बनाए रखने के लिये प्रतिबद्धता प्रदर्शित करना महत्त्वपूर्ण है।
संवैधानिक ढाँचे का सम्मान करने से मुद्दे को निष्पक्ष और पारदर्शी तरीके से हल करने के लिये एक ठोस आधार प्राप्त होगा।
सर्वोच्च न्यायालय, जिसने पूर्व में सेवाओं पर निर्वाचित सरकार के नियंत्रण के महत्त्व पर बल दिया था, अब मुख्य सचिव के कार्यकाल के एकपक्षीय विस्तार की अनुमति देकर अपने रुख से पलट गया है।
न्यायालय द्वारा कानूनी सिद्धांतों का चयनात्मक अनुप्रयोग, जैसे कि रोयप्पा मामले की अवहेलना और चुनिंदा टिप्पणियाँ, इसके निर्णयों की सुसंगतता एवं अखंडता पर सवाल उठाता है।
यह निर्णय न केवल संवैधानिक तर्क को कमज़ोर करता है बल्कि शासन के मामलों में निर्वाचित सरकार और नौकरशाही के बीच के नाजुक संतुलन को भी खतरे में डालता है।
भारत सरकार सर्वाइकल कैंसर (Cervical Cancer) के खतरे को कम करने के उद्देश्य से 9-14 आयु वर्ग की बालिकाओं के लिये ह्यूमन पैपिलोमावायरस (HPV) के विरुद्ध त्रि-चरणीय टीकाकरण अभियान शुरू करने का इरादा रखती है।
यह टीका उन HPV स्ट्रेन के विरुद्ध भी सुरक्षा प्रदान करता है जो गुदा, योनि और मुख-ग्रसनी (oropharynx) के कैंसर का कारण बनते हैं।
इसके अतिरिक्त, यह उन HPV स्ट्रेन से भी बचाता है जो जननांग मस्सों (genital warts) के लिये ज़िम्मेदार होते हैं।
सीरम इंस्टीट्यूट ऑफ इंडिया ने वर्ष 2023 में एक स्वदेशी HPV वैक्सीन लॉन्च की थी जिसे CERVAVAC के नाम से जाना जाता है।
सर्वाइकल कैंसर क्या है?
परिचय:
सर्वाइकल कैंसर महिला के गर्भाशय ग्रीवा (cervix) में विकसित होता है।
वैश्विक स्तर पर यह महिलाओं में होने वाला चौथा सबसे आम प्रकार का कैंसर है।
सर्वाइकल कैंसर के लगभग सभी मामले (99%) उच्च जोखिमपूर्ण ह्यूमन पैपिलोमावायरस (HPV) के संक्रमण से जुड़े हैं, जो यौन संपर्क के माध्यम से फैलने वाला एक बेहद आम वायरस है।
स्ट्रेन के प्रकार:
कुछ उच्च जोखिमपूर्ण HPV स्ट्रेन या उपभेद के साथ लगातार संक्रमण सर्वाइकल कैंसर के लगभग 85% मामलों के लिये ज़िम्मेदार होते हैं।
अभी तक HPV के लगभग 14 प्रकारों या टाइप की पहचान कैंसर पैदा करने की क्षमता रखने वाले या ऑन्कोजेनिक (oncogenic) के रूप में की गई है।
इनमें से HPV टाइप 16 और 18, जिन्हें सबसे अधिक ऑन्कोजेनिक माना जाता है, वैश्विक स्तर पर सभी सर्विकल कैंसर के लगभग 70% मामलों के लिये ज़िम्मेदार पाये गए हैं।
कारण:
शीघ्र पता लगाने में बाधाएँ:
जागरूकता की कमी, भय और आरंभिक लक्षणों की अनुपस्थिति के कारण उन्नत चरण में जाकर इनका पता चलता है, जिसके परिणामस्वरूप उच्च मृत्यु दर उत्पन्न होती है।
महिलाओं की नियमित जाँच का अभाव और संपर्क के पहले बिंदु के रूप में ओवर-द-काउंटर दवाओं की तलाश करना कुछ प्रमुख चुनौतियाँ हैं।
औपचारिक स्वास्थ्य देखभाल तक पहुँच का अभाव:
आंध्र प्रदेश में एक अध्ययन से पता चला कि 68% रोगियों ने सबसे पहले पारंपरिक चिकित्सकों की मदद ली और केवल 3% ने HPV टीकाकरण कराया था।
तेलंगाना में कैंसर के मामलों में 28% वृद्धि का अनुमान किया गया है, जिससे कैंसर देखभाल वितरण के समक्ष चुनौतियाँ पैदा हो रही हैं।
भारत की स्थिति:
सर्वाइकल कैंसर भारत में महिलाओं में व्याप्त दूसरा सबसे आम कैंसर है, जो मुख्यतः मध्यम आयु वर्ग की महिलाओं को प्रभावित करता है।
वर्ष 2022 में 1,23,907 नए मामलों और 77,348 मौतों के साथ भारत ने वैश्विक बोझ में पाँचवें भाग का योगदान किया।
CERVAVAC क्या है?
परिचय:
‘सर्वावैक’ (CERVAVAC) भारत का पहला स्वदेशी रूप से विकसित क्वाड्रिवेलेंट ह्यूमन पैपिलोमावायरस (quadrivalent human papillomavirus- qHPV) वैक्सीन है, जिसके बारे में कहा गया है कि यह वायरस के चार प्रकारों- टाइप 6, टाइप 11, टाइप 16 और टाइप 18 के विरुद्ध प्रभावी है।
क्वाड्रिवेलेंट वैक्सीन एक ऐसा टीका है जो चार अलग-अलग एंटीजन, जैसे कि वे चार अलग-अलग वायरस या अन्य सूक्ष्मजीव हों, के विरुद्ध प्रतिरक्षा प्रतिक्रिया को उत्तेजित करने के रूप में कार्य करता है।
CERVAVAC हेपेटाइटिस-बी टीकाकरण की ही तरह VLP (Virus-Like Particles) पर आधारित है।
महत्त्व:
ड्रग कंट्रोलर जनरल ऑफ इंडिया (DGCI) की मंज़ूरी के बाद, सरकार द्वारा संबंधित आयु वर्ग की लगभग 50 मिलियन बालिकाओं के टीकाकरण के लिये थोक में टीका खरीद की राह खुली।
यह टीका तभी अत्यंत प्रभावी सिद्ध होता है जब इसे प्रथम शारीरिक संबंध से पहले लगाया जाए।
इसमें सर्वाइकल कैंसर के उन्मूलन की व्यापक क्षमता है और यह मददगार सिद्ध होगा यदि इसे सार्वभौमिक टीकाकरण कार्यक्रम (UIP) के टीकाकरण प्रयासों के तहत शामिल किया जाए और मौजूदा टीकाकरण की तुलना में कम लागत पर पेश किया जाए।
वैश्विक परिदृश्य:
वैश्विक स्तर पर लाइसेंस प्राप्त मौजूदा दो टीके—Merck का Gardasil (जो क्वाड्रिवेलेंट वैक्सीन है) और GlaxoSmithKline का Cervarix (जो बाइवेलेंट वैक्सीन है), भारत में भी उपलब्ध हैं, लेकिन वे महँगे हैं और उनमें से कोई भी राष्ट्रीय टीकाकरण कार्यक्रम में शामिल नहीं है।
कैंसर के इलाज से संबंधित प्रमुख सरकारी पहलें कौन-सी हैं?
कैंसर, मधुमेह, हृदय रोग और स्ट्रोक की रोकथाम एवं नियंत्रण के लिये राष्ट्रीय कार्यक्रम
नेशनल कैंसर ग्रिड
राष्ट्रीय कैंसर जागरूकता दिवस
HPV वैक्सीन
सर्वाइकल कैंसर के उन्मूलन के लिये कौन-से कदम उठाये जा सकते हैं?
HPV टीकाकरण:
निम्न सामाजिक-आर्थिक स्थितियों और धूम्रपान जैसे कारकों के साथ लगातार उच्च जोखिमपूर्ण HPV संक्रमण सर्वाइकल कैंसर का कारण बनते हैं।
HPV टीकाकरण, अर्ली डिटेक्शन, स्क्रीनिंग और समय पर उपचार के माध्यम से इस रोग को रोका जा सकता है तथा इसका उपचार किया जा सकता है।
अर्ली डिटेक्शन और उपचार का अवसर:
सर्वाइकल कैंसर में 10-15 वर्ष का प्री-इनवैसिव चरण होता है, जो आरंभ में ही पता लगा लेने (अर्ली डिटेक्शन) और आउट-पेशेंट उपचार के लिये अवसर प्रदान करता है।
आरंभिक चरण के प्रबंधन से उपचार दर 93% से अधिक हो जाती है, जो समय पर हस्तक्षेप के महत्त्व को उजागर करता है।
सर्वाइकल कैंसर की उन्मूलन संभावना:
सर्वाइकल कैंसर एकमात्र ग़ैर-संचारी रोग है जो उन्मूलन की संभावना रखता है और यह सतत विकास लक्ष्य 3।
4 के अनुरूप है।
विश्व स्वास्थ्य संगठन (WHO) ने सर्वाइकल कैंसर के उन्मूलन के लिये लक्ष्य निर्धारित किये हैं, जिसमें 15 वर्ष की आयु तक की बालिकाओं का 90% टीकाकरण, 35 एवं 45 वर्ष की आयु में महिलाओं की 70% स्क्रीनिंग और प्री-कैंसर एवं कैंसर के मामलों के लिये 90% उपचार के साथ प्रति 100,000 महिलाओं पर चार से कम मामलों का लक्ष्य रखा गया है।
यह HPV टीकाकरण, स्क्रीनिंग और आरंभिक निदान जैसे सरल एवं ‘स्केलेबल’ हस्तक्षेपों पर बल देता है।
कैंसर स्क्रीनिंग के लिये सरकारी पहलें:
भारत सरकार प्राथमिक स्वास्थ्य केंद्रों में दृश्य परीक्षण (visual tests) और HPV परीक्षण सहित कैंसर स्क्रीनिंग प्रवर्तित करती है।
साक्ष्य-आधारित प्रबंधन एल्गोरिदम उपचार का मार्गदर्शन करते हैं और स्वदेशी किट एवं टीके संसाधन-दुर्लभ संरचना में सहायता करते हैं।
तकनीकी प्रगति की भूमिका:
एकल-खुराक HPV टीकाकरण, HPV परीक्षण के लिये स्व-नमूनाकरण और आर्टिफिशियल इंटेलिजेंस (AI) प्रौद्योगिकी जैसे नवाचार सर्वाइकल कैंसर की रोकथाम को बेहतर बनाते हैं।
HPV वैक्सीन के बढ़ते उपयोग के साथ ये प्रगतियाँ संसाधन-सीमित संरचना के लिये आशाजनक हैं।
जनसंख्या-स्तर जागरूकता और रणनीतियों की तत्काल आवश्यकता:
सर्वाइकल कैंसर से निपटने के लिये जागरूकता बढ़ाने, HPV वैक्सीन को बढ़ावा देने, झिझक पर काबू पाने, आयु-उपयुक्त स्क्रीनिंग को लागू करने और प्री-कैंसर उपचार प्रक्रियाओं को सुदृढ़ करने की आवश्यकता है।
सफलता के लिये साझेदारी और क्षमता निर्माण आवश्यक है।
सर्वाइकल कैंसर देखभाल को सुदृढ़ करने के लिये व्यापक दृष्टिकोण:
सटीक निदान, सशक्त कैंसर रजिस्ट्रियाँ, कम वित्तीय बोझ और सुदृढ़ स्वास्थ्य प्रणालियों के लिये लगातार प्रयासों की आवश्यकता है।
सर्वाइकल कैंसर के सफल उन्मूलन के लिये सभी देखभाल मार्गों को जोड़ना, डिजिटल प्रौद्योगिकियों को शामिल करना और सहयोग को बढ़ावा देना महत्त्वपूर्ण है।
निष्कर्ष:
सर्वाइकल कैंसर के नए मामलों और मौतों के चिंताजनक आँकड़े निवारक उपायों की तत्काल आवश्यकता को उजागर करते हैं।
स्क्रीनिंग और HPV टीकाकरण के माध्यम से शीघ्र पता लगाना एक महत्त्वपूर्ण अवसर प्रस्तुत करता है, जहाँ प्रारंभिक चरणों में प्रबंधित होने पर उच्च उपचार दर प्राप्त होता है।
WHO द्वारा प्रस्तावित लक्ष्य और सरकारी पहलों का संयोग व्यापक हस्तक्षेप के लिये एक रोडमैप प्रदान करते हैं।
सफलता प्राप्त करने के लिये निरंतर प्रयासों की आवश्यकता है, जिसमें जागरूकता अभियान, टीके को बढ़ावा देना, सहयोग पर बल देना और सर्वाइकल कैंसर के उन्मूलन के लिये अभिनव दृष्टिकोण अपनाना शामिल हैं।
ऑनलाइन गेमिंग (Online gaming) में इंटरनेट के माध्यम से गेम खेलना शामिल है जहाँ खिलाड़ियों को उनके भौतिक स्थान की परवाह किये बिना कनेक्शन और सहयोगात्मक गेमप्ले की सुविधा प्राप्त होती है।
यह कंप्यूटर और मोबाइल फोन सहित विभिन्न उपकरणों के माध्यम से अभिगम्य होता है।
ऑनलाइन गैंबलिंग (Online gambling) में पैसे या पुरस्कार जीतने के लिये खेल और आयोजनों पर दाँव लगाकर इंटरनेट के माध्यम से जुआ गतिविधियों में भाग लेना शामिल है।
इसे विभिन्न उपकरणों पर खेला जा सकता है और इसमें नकदी के बजाय वर्चुअल चिप्स या डिजिटल मुद्राएँ शामिल होती हैं।
गेमिंग और गैंबलिंग के बीच अंतर इसमें शामिल कौशल के तत्व पर निर्भर करता है।
यदि किसी ऑनलाइन गतिविधि के लिये कौशल की आवश्यकता नहीं है तो इसे गेमिंग के बजाय गैंबलिंग माना जाएगा।
गेमिंग गतिविधियाँ कौशल पर निर्भर होती हैं, जबकि गैंबलिंग गतिविधियाँ ‘चांस’ या कथित ‘लक’ पर निर्भर होती हैं।
भारतीय ऑनलाइन गेमिंग पारितंत्र का वर्तमान परिदृश्य क्या है?
विकास की संभावनाएँ: भारत में ऑनलाइन गेमिंग उद्योग मुख्य रूप से एक घरेलू स्टार्ट-अप पारितंत्र है जो 27% CAGR से बढ़ रहा है।
व्यापक रूप से यह अनुमान लगाया गया है कि आर्टिफिशियल इंटेलिजेंस (AI) और ऑनलाइन गेमिंग वर्ष 2026-27 तक भारत की जीडीपी में 300 बिलियन अमेरिकी डॉलर तक जोड़ सकते हैं।
बोस्टन कंसल्टिंग ग्रुप (BCG) द्वारा वर्ष 2021 में प्रकाशित एक रिपोर्ट के अनुसार, भारत का मोबाइल गेमिंग क्षेत्र वर्ष 2020 में 1।
5 बिलियन अमेरिकी डॉलर से बढ़कर वर्ष 2025 तक 5 बिलियन अमेरिकी डॉलर तक पहुँच जाएगा।
गेमिंग उद्योग को विनियमित करने के लिये विधेयक: संसद के बजट सत्र के दौरान लोकसभा में निजी विधेयक के रूप में ऑनलाइन गेमिंग (विनियमन) विधेयक 2022 पेश किया गया।
यह विधेयक ऑनलाइन गेमिंग में अखंडता बनाए रखने और ऑनलाइन गेमिंग के लिये एक नियामक व्यवस्था पेश करने की मंशा रखता है।
MeitY द्वारा गठित एक कार्यबल ने भारत में ऑनलाइन गेमिंग उद्योग को विनियमित करने के लिये अपनी अनुशंसाओं की एक अंतिम रिपोर्ट तैयार की है।
इससे पूर्व, तमिलनाडु, तेलंगाना, आंध्र प्रदेश और कर्नाटक जैसे कुछ राज्यों ने ऑनलाइन गेम पर प्रतिबंध लगाने वाले कानून पारित किये थे।
हालाँकि, उन्हें राज्य उच्च न्यायालयों द्वारा इस आधार पर रद्द कर दिया गया था कि पूर्ण प्रतिबंध लगा देना कौशल से जुड़े खेलों के लिये अनुचित था।
राजस्थान सरकार ऑनलाइन गेम, विशेष रूप से फैंटेसी गेम को विनियमित करने के लिये एक मसौदा विधेयक लेकर आई।
गेमिंग कंपनियों की बढ़ती संख्या: वर्तमान में भारत में 400 से अधिक गेमिंग कंपनियाँ सक्रिय हैं जिनमें इंफोसिस लिमिटेड, हाइपरलिंक इंफोसिस्टम, एफजीफैक्ट्री और ज़ेनसार टेक्नोलॉजीज़ शामिल हैं।
भारत में ऑनलाइन गेमिंग और गैंबलिंग की वैधता की क्या स्थिति है?
कानूनी क्षेत्राधिकार: भारत के संविधान की सातवीं अनुसूची की सूची II (राज्य सूची) की प्रविष्टि संख्या 34 के तहत राज्य विधानमंडल को गेमिंग, बेटिंग या सट्टेबाजी और गैंबलिंग या जुए के संबंध में कानून बनाने की विशेष शक्ति दी गई है।
अधिकांश भारतीय राज्य ‘कौशल के खेल’ (games of skill) और ‘भाग्य के खेल’ (games of chance) के बीच कानून में अंतर के आधार पर गेमिंग को विनियमित करते हैं।
सार्वजनिक जुआ अधिनियम 1867: वर्तमान में भारत में केवल एक केंद्रीय कानून मौजूद है जो जुए के सभी रूपों को नियंत्रित करता है।
इसे सार्वजनिक जुआ अधिनियम 1867 के रूप में जाना जाता है, जो एक पुराना कानून है और डिजिटल कैसीनो, ऑनलाइन गैंबलिंग एवं गेमिंग की चुनौतियों से निपटने के लिये अपर्याप्त है।
हाल ही में भारत के वित्त मंत्रालय ने ऑनलाइन मनी गेमिंग, कैसीनो और हॉर्स रेसिंग पर 28% वस्तु एवं सेवा कर (GST) लगाने की घोषणा की।
लॉटरी विनियमन अधिनियम 1998: भारत में लॉटरी को वैध माना जाता है।
लॉटरी का आयोजन राज्य सरकार द्वारा किया जाना चाहिये और ‘ड्रा’ का स्थान उस विशेष राज्य में अवस्थित होना चाहिये।
विदेशी मुद्रा प्रबंधन अधिनियम (FEMA) 1999: लॉटरी जीतने और रेसिंग/राइडिंग से प्राप्त आय का विप्रेषण फेमा अधिनियम, 1999 के तहत निषिद्ध है।
भारत में ऑनलाइन गेमिंग को लेकर कौन-सी चिंताएँ पाई जाती हैं?
सरकारी कोषागार को हानि:
पर्याप्त विनियमन की कमी ने अवैध ऑफशोर गैंबलिंग बाज़ारों को पनपने का अवसर दिया है, जिससे उपयोगकर्ताओं को नुकसान होता है और सरकारी खजाने को वृहत हानि उठानी पड़ती है।
अवैध ऑफशोर गैंबलिंग और बेटिंग बाज़ार को भारत से प्रति वर्ष 100 बिलियन अमेरिकी डॉलर की जमा राशि प्राप्त होती है और इसने पिछले तीन वर्षों में 20% की वृद्धि दर दर्ज की है।
लत लगाने वाले ऑनलाइन गेमिंग व्यवहार के बारे में चिंताएँ :
कुछ ऑनलाइन गेमिंग गतिविधियों की लत लगने की प्रकृति को लेकर चिंताएँ बढ़ रही हैं, जो संभावित बाध्यकारी व्यवहार, ज़िम्मेदारियों की उपेक्षा और मानसिक स्वास्थ्य पर नकारात्मक प्रभाव जैसे परिणाम उत्पन्न करता है।
ये मुद्दे सुदीर्घ या प्रोलॉन्ग गेमिंग के मनोवैज्ञानिक प्रभावों की बारीकी से जाँच करने की आवश्यकता पर प्रकाश डालते हैं।
ऑनलाइन गेमिंग में वित्तीय जोखिम:
गेमिंग पर अत्यधिक व्यय करने के कारण व्यक्तियों, विशेष रूप से कमज़ोर आर्थिक पृष्ठभूमि के व्यक्तियों, को ऋण और आर्थिक कठिनाई सहित वित्तीय जोखिमों का सामना करना पड़ सकता है।
यह ज़िम्मेदार उपभोक्ता संलग्नता के बारे में सवाल उठाता है और गेमिंग उद्योग में नैतिक विचारों के महत्त्व पर बल देता है।
कौशल-आधारित गेमिंग और गैंबलिंग के बीच अंतर करने में नियामक अस्पष्टता:
कौशल-आधारित गेमिंग और गैंबलिंग के लिये स्पष्ट परिभाषाओं की कमी नियामक अस्पष्टता को जन्म देती है, जिससे इन गेमिंग गतिविधियों की प्रकृति के बारे में नैतिक बहस और विविध व्याख्याएँ शुरू हो जाती हैं।
गेमिंग उद्योग में निष्पक्ष और उत्तरदायी विनियमन के लिये इस अस्पष्टता को संबोधित करना महत्त्वपूर्ण है।
मनी लॉन्ड्रिंग के साधन:
ऑनलाइन गैंबलिंग का उपयोग मनी लॉन्ड्रिंग के साधन के रूप में किया जा सकता है, जहाँ खिलाड़ी ऑनलाइन खातों में बड़ी मात्रा में नकदी जमा कर सकते हैं और फिर इसे वैध रूप से निकाल सकते हैं।
साइबर हमलों का खतरा:
ऑनलाइन गैंबलिंग साइट्स साइबर हमलों के प्रति भेद्य हो सकते हैं, जिससे खिलाड़ियों की संवेदनशील व्यक्तिगत एवं वित्तीय सूचना की चोरी हो सकती है; इस प्रकार डेटा सुरक्षा नियमों का उल्लंघन हो सकता है और उपयोगकर्ताओं की गोपनीयता भंग हो सकती है।
सामाजिक अलगाव:
ऑनलाइन गैंबलिंग सामाजिक अलगाव का कारण बन सकता है, क्योंकि खिलाड़ी घंटों ऑनलाइन गेम खेलने में व्यस्त हो सकते हैं, जिससे परिवार और दोस्तों के साथ सामाजिक मेलजोल में कमी आ सकती है।
इससे बच्चों के अपराधी बनने का खतरा भी उत्पन्न होता है।
साइबर अपराध के उभरते रुझान:
वित्त पर संसद की स्थायी समिति ने साइबर अपराध के रुझानों की पहचान की, जिसमें मनी लॉन्ड्रिंग के लिये अंतर्राष्ट्रीय ऑनलाइन बेटिंग साइटों का उपयोग करना भी शामिल है।
विनियमन की कमी इन मुद्दों में योगदन करती है, जो एक विशेष नियामक प्राधिकरण की आवश्यकता को उजागर करता है।
भारत में ऑनलाइन गेमिंग को विनियमित करने के लिये कौन-से कदम उठाये जा सकते हैं?
ऑनलाइन गेमिंग में मजबूत विनियमन की तत्काल आवश्यकता:
ऑनलाइन गेमिंग उद्योग में सुदृढ़ विनियमन की तत्काल आवश्यकता है।
कुछ राज्य सरकारों द्वारा ऑनलाइन गेमिंग पर प्रतिबंध लगाने के प्रयासों को इंटरनेट की क्रॉस-बॉर्डर प्रकृति के कारण चुनौतियों का सामना करना पड़ा है।
निजी विधेयक के रूप में पेश किये गए ऑनलाइन गेमिंग (विनियमन) विधेयक 2022 में सुधार किया जाना चाहिये और इसे संसद द्वारा पारित किया जाना चाहिये।
यूके का केंद्रीकृत नियामक दृष्टिकोण:
यूके में ऑनलाइन गेमिंग के लिये एक केंद्रीकृत सरकारी नियामक मौजूद है, जो विनियमन के प्रभावों पर त्रैमासिक रिपोर्ट प्रकाशित करता है।
कठोर प्रवर्तन और लक्षित प्रयासों से अव्यवस्थित गेमिंग और मध्यम-निम्न जोखिमपूर्ण गेमिंग व्यवहार में गिरावट आई है, जो एक केंद्रीकृत नियामक दृष्टिकोण के सकारात्मक प्रभाव को उजागर करता है।
बाज़ार के विनियमित और ग़ैर-विनियमित क्षेत्रों को संतुलित करना:
एक ग़ैर-विनियमित बाज़ार समग्र रूप से समाज को वृहत लाभ नहीं पहुँचा सकता।
अंतर्राष्ट्रीय मुद्रा कोष (IMF) का मानना है कि नियामक प्रवर्तन के लिये कमज़ोर दृष्टिकोण ‘शैडो इकॉनमी’ के प्रसार के लिये उपजाऊ ज़मीन बनाता है, जैसा कि भारतीय ऑनलाइन गेमिंग उद्योग में देखा गया है।
उद्योग के ज़िम्मेदार विकास के लिये एक संतुलित दृष्टिकोण की आवश्यकता है।
निरीक्षण की दिशा में एक कदम के रूप में सूचना प्रौद्योगिकी नियम:
सूचना प्रौद्योगिकी (मध्यवर्ती दिशानिर्देश और डिजिटल मीडिया आचार संहिता) नियम 2021 ऑनलाइन गेमिंग उद्योग में निरीक्षण या निगरानी की दिशा में एक सराहनीय कदम है।
हालाँकि, स्व-नियामक निकायों की विलंबित अधिसूचना ने प्रगति को धीमा कर दिया है, जिससे भारत में बड़ी गेमिंग आबादी की सुरक्षा के लिये सख्त विनियमन की आवश्यकता उजागर होती है।
समाज का समग्र कल्याण सुनिश्चित करना:
न केवल डिजिटल नागरिकों और राष्ट्रीय हितों की रक्षा के लिये बल्कि ऑनलाइन गेमिंग क्षेत्र की  ज़िम्मेदार वृद्धि सुनिश्चित करने के लिये भी एक रूपरेखा स्थापित करना अत्यंत आवश्यक है।
नुकसान में कमी लाने, खिलाड़ी सुरक्षा और समाज की समग्र भलाई पर फोकस होना चाहिये।
नियामक ढाँचा को डिजिटल इंडिया अधिनियम, 2023 और सूचना प्रौद्योगिकी अधिनियम, 2000 के अनुसार डेटा गोपनीयता मानदंडों के अनुरूप होना चाहिये।
ऑनलाइन गेमिंग में कॉर्पोरेट नैतिक उत्तरदायित्व:
कॉर्पोरेशन, चाहे बड़े हों या छोटे, लाभ-संचालित उद्देश्यों से संचालित होते हैं।
गेमिंग कंपनियाँ यह सुनिश्चित करने के नैतिक उत्तरदायित्व की उपेक्षा करते हैं कि उनके प्लेटफ़ॉर्म उपयोगकर्ताओं का दोहन नहीं करें या व्यसनी व्यवहार को प्रोत्साहित नहीं करें।
लाभ के उद्देश्यों पर उपयोगकर्ता भलाई को प्राथमिकता देना अत्यंत आवश्यक हो गया है, जो एक ज़िम्मेदार गेमिंग वातावरण को आकार देने में कॉर्पोरेशन द्वारा निभाई जाने वाली नैतिक भूमिका को महत्त्वपूर्ण बनाता है।
व्यापक अनुसंधान और विश्लेषण:
ऑनलाइन गेमिंग के मनोवैज्ञानिक और सामाजिक-आर्थिक प्रभावों पर व्यापक शोध में निवेश किया जाए, जो साक्ष्य-आधारित नीति निर्धारण एवं डेटा-आधारित निर्णयन के साथ ही प्रभावी नियामक उपायों के विकास को सुविधाजनक बनाए।
डिजिटल बाज़ारों का उभरता परिदृश्य, विशेष रूप से ऑनलाइन गेमिंग उद्योग में, अपर्याप्त विनियमन के कारण बाज़ार की विफलता के गंभीर मुद्दे को उजागर करता है।
ऑनलाइन गेमिंग की तेज़ वृद्धि ने, आर्थिक विकास का वादा करते हुए, लत एवं मानसिक स्वास्थ्य के मुद्दों से लेकर वित्तीय धोखाधड़ी एवं राष्ट्रीय सुरक्षा जोखिमों तक कई चिंताओं को जन्म दिया है।
भारत में एक मज़बूत नियामक ढाँचे की तत्काल आवश्यकता न केवल उपयोगकर्ताओं और राष्ट्रीय हितों की सुरक्षा के लिये, बल्कि ऑनलाइन गेमिंग क्षेत्र में ज़िम्मेदार विकास को बढ़ावा देने, कर चोरी और शैडो इकॉनमी के प्रसार के मुद्दों को संबोधित करने के लिये भी बेहद प्रकट हो गई है।
भारतीय दूरसंचार नियामक प्राधिकरण (Telecom Regulatory Authority of India-  TRAI) के अनुसार, भारत जुलाई 2022 तक 85।
11% के टेली घनत्व के साथ दुनिया के दूसरे सबसे बड़े दूरसंचार बाज़ार के रूप में उभर चुका है।
देश की बढ़ती इंटरनेट और ब्रॉडबैंड पहुँच डिजिटल इंडिया पहल का समर्थन करती है और यह 5G की दौड़ में भी शामिल हो चुका है।
दिसंबर 2023 में बहुप्रतीक्षित दूरसंचार अधिनियम, 2023 लागू किया गया, जिसमें आवश्यक मोबाइल नेटवर्क को साइबर खतरों और अनधिकृत पहुँच से बचाने के लिये एक सुदृढ़ सुरक्षा ढाँचे के विकास को प्राथमिकता दी गई है।
भारत में दूरसंचार का इतिहास क्या है?
ऐतिहासिक रूपरेखा (1885-2023):
भारतीय दूरसंचार क्षेत्र, जिसे भारतीय टेलीग्राफ अधिनियम 1885, भारतीय वायरलेस टेलीग्राफी अधिनियम 1933 और टेलीग्राफ तार (ग़ैर-कानूनी कब्ज़ा) अधिनियम 1950 के रूप में तीन कानूनों द्वारा आकार दिया गया, एक परिवर्तनकारी कानूनी विकास से होकर गुज़रा है।
टेलीग्राफ तार के ग़ैर-कानूनी कब्जे से संबंधित 1950 के अधिनियम को हाल ही में नियामक अनुकूलनशीलता पर बल देते हुए निरसन एवं संशोधन अधिनियम 2023 द्वारा निरस्त कर दिया गया।
नियामक प्राधिकरण:
टैरिफ विनियमन में सहायक रहे ट्राई अधिनियम 1997 ने ट्राई (TRAI) और दूरसंचार विवाद निपटान एवं अपीलीय न्यायाधिकरण (TDSAT) दोनों की स्थापना की।
हालाँकि, लाइसेंसिंग प्राधिकार को केंद्र सरकार में निहित बनाये रखा गया है।
1885 का अधिनियम और प्रौद्योगिकीय विकास:
मूल रूप से टेलीग्राम सेवाओं को नियंत्रित करने वाला टेलीग्राफ अधिनियम 1885, जो आश्चर्यजनक रूप से प्रत्यास्थी रहा, वर्ष 2013 में टेलीग्राफ युग की समाप्ति तक बना रहा।
जैसे-जैसे प्रौद्योगिकी उन्नत हुई, टेक्स्ट, वॉयस, इमेज और वीडियो के वास्तविक समय प्रसारण को शामिल करते हुए 1885 के पूर्व के अधिनियम ने आधुनिक दूरसंचार सेवाओं को विनियमित करना जारी रखा।
दूरसंचार अधिनियम 2023 के प्रमुख प्रावधान क्या हैं?
प्राधिकरण और लाइसेंसिंग आवश्यकताएँ:
दूरसंचार सेवाइ प्रदान करने या दूरसंचार नेटवर्क संचालित करने के लिये केंद्र सरकार से पूर्व प्राधिकरण अनिवार्य है।
मौजूदा लाइसेंस उनकी अनुमत अवधि या पाँच वर्ष तक वैध बने रहते हैं।
स्पेक्ट्रम आवंटन और उपयोग:
राष्ट्रीय सुरक्षा, आपदा प्रबंधन और उपग्रह सेवाओं जैसे विशिष्ट उद्देश्यों को छोड़कर, स्पेक्ट्रम को नीलामी के माध्यम से सौंपा जाएगा।
सरकार के पास फ़्रीक्वेंसी रेंज का पुन: उपयोग करने का अधिकार है और वह स्पेक्ट्रम शेयरिंग, ट्रेडिंग, लीजिंग और सरेंडर की अनुमति देती है।
सैटेलाइट इंटरनेट प्रावधान:
विधान ने वन वेब (OneWeb) और स्पेसएक्स के स्टारलिंक जैसे उपग्रह इंटरनेट प्रदाताओं को स्पेक्ट्रम आवंटित करने के प्रावधान पेश किये, जबकि उपग्रह-आधारित इंटरनेट सेवाओं के लिये वन वेब और जियो (Jio) को पहले से ही सक्रिय प्राधिकरण प्रदान किया जा चुका है।
निगरानी और निलंबन शक्तियाँ:
सरकार के पास सार्वजनिक सुरक्षा या आपातकाल से संबंधित निर्दिष्ट आधारों पर संदेशों को रोकने, उनकी निगरानी करने या ब्लॉक करने की शक्ति है।
सार्वजनिक आपात स्थिति के दौरान दूरसंचार सेवाओं को निलंबित किया जा सकता है और बुनियादी ढाँचे पर अस्थायी कब्ज़ा किया जा सकता है।
विनियमन और मानक:
केंद्र सरकार दूरसंचार उपकरण और अवसंरचना के लिये मानक निर्धारित कर सकती है।
यह अधिनियम ट्राई अधिनियम 1997 में भी संशोधन करता है और केवल अनुभवी व्यक्तियों को ही अध्यक्ष और सदस्य के रूप में नियुक्त करने की अनुमति देता है।
इसमें कहा गया है कि अध्यक्ष के पास कम से कम तीस वर्ष का पेशेवर अनुभव होना चाहिये और उसने निदेशक मंडल के सदस्य या किसी कंपनी के मुख्य कार्यकारी के रूप में कार्य किया हो।
ट्राई अध्यक्ष के पास दूरसंचार, उद्योग, वित्त, कानून, लेखा, प्रबंधन या उपभोक्ता मामलों में पेशेवर अनुभव होना चाहिये।
इसी तरह, यह ट्राई सदस्यों की नियुक्ति के मानदंडों में भी बदलाव करता है, जहाँ कहा गया है कि एक सदस्य के पास कम से कम पच्चीस वर्ष का पेशेवर अनुभव होना चाहिये और उसने किसी कंपनी के निदेशक मंडल के सदस्य या मुख्य कार्यकारी के रूप में कार्य किया हो।
इससे पता चलता है कि ट्राई के अध्यक्ष और सदस्यों की नियुक्ति अब निजी क्षेत्र से की जा सकती है।
डिजिटल भारत निधि और ओटीटी सेवाएँ:
यूनिवर्सल सर्विस ऑब्लिगेशन फंड (USOF) को डिजिटल भारत निधि के रूप में बनाये रखा गया है, जहाँ अनुसंधान और विकास के लिये इसका उपयोग किया जा सकता है।
ओवर-द-टॉप (OTT) सेवाओं को दूरसंचार अधिनियम से बाहर रखा गया है और उनका विनियमन संभावित डिजिटल इंडिया अधिनियम, 2023 के अंतर्गत आता है।
कानूनी अपराध और दंड:
विधेयक आपराधिक और नागरिक अपराधों को निर्दिष्ट करता है, जिसमें दूरसंचार सेवाओं के अनधिकृत प्रावधान और शर्तों का उल्लंघन शामिल है।
दंड के अंतर्गत जुर्माने से लेकर कारावास तक शामिल है और अधिनिर्णय निर्दिष्ट अधिकारियों एवं समितियों द्वारा की जाती है।
राष्ट्रीय सुरक्षा उपाय:
वर्ष 2020 के भारत-चीन सीमा संघर्ष के बाद आरंभिक रूप से स्थापित प्रावधानों को कानून में एकीकृत किया गया है, जो संभावित रूप से प्रतिकूल देशों से दूरसंचार उपकरणों के आयात को रोकने के उपायों पर बल देता है।
दूरसंचार अधिनियम 2023 के गुण और दोष कौन-से हैं?
गुण:
नए प्रतिमानों की ओर बदलाव: दूरसंचार अधिनियम 2023 पिछले अधिनियमों से एक उल्लेखनीय प्रस्थान का प्रतीक है जिन्हें अब मानव-मानव, मानव-मशीन और मशीन-मशीन संचार के विकसित परिदृश्य को समायोजित करने के लिये प्रतिस्थापित किया गया है।
विभिन्न संचार प्रौद्योगिकियों का नेविगेशन: यह अधिनियम संचार प्रौद्योगिकियों की पीढ़ियों को नेविगेट करने के लिये तैयार है, जिसमें वॉयस कॉल, मैसेजिंग, वीडियो कॉल, वियरेबल्स और इंडस्ट्री 4।
0 जैसे नवाचार शामिल हैं।
संचार के भविष्य में AI, IoT और क्वांटम कंप्यूटिंग जैसी कंप्यूटिंग एवं प्रौद्योगिकियों का अविभाज्य एकीकरण अपेक्षित है।
आगे की ओर कदम: दो महत्त्वपूर्ण और संभवतः नज़रअंदाज किये गए उद्देश्यों पर बल दिया गया है, जो हैं प्रतिस्पर्द्धा को बढ़ावा देना और ऋण-ग्रस्त उद्योग में अवसंरचना के उन्नयन के लिये संसाधन जुटाना।
स्पेक्ट्रम उपयोग में प्रौद्योगिकीय तटस्थता: अधिनियम उचित रूप से स्पेक्ट्रम उपयोग में प्रौद्योगिकीय तटस्थता की वकालत करता है, जहाँ यह स्वीकार किया गया है कि दूरसंचार सेवाओं को अब प्रौद्योगिकी प्रकार द्वारा परिभाषित नहीं किया जा सकता।
निष्पक्ष प्रतिस्पर्द्धा को प्रोत्साहित करने के लिये, बाज़ार के नए प्रवेशकों के पास वाणिज्यिक शर्तों पर बुनियादी ढाँचे तक गैर-भेदभावपूर्ण और गैर-विशिष्ट पहुँच होनी चाहिये।
डिजिटल प्रौद्योगिकियों के लिये नियामक अभिसरण: एक एकीकृत दृष्टिकोण के साथ, यह अधिनियम नियामक अभिसरण के महत्त्व पर बल देते हुए दूरसंचार और इंटरनेट के अभिसरण को संबोधित करता है।
एकीकृत सेवाओं पर खंडित निरीक्षण की चुनौती को स्वीकार किया गया है, जिससे अलग-अलग लाइसेंस और प्रशासनिक विभागों की प्रभावकारिता पर सवाल उठते हैं।
अवगुण:
विवादित प्रावधान और गोपनीयता संबंधी चिंताएँ: अधिनियम सुरक्षा मानकों और आपात स्थितियों के दौरान सरकार को सशक्त बनाने वाले विवादित प्रावधानों, जो संभावित रूप से सीमित जवाबदेही के साथ नागरिक निजता का उल्लंघन करते हैं, से संबंधित चिंताओं को संबोधित करने में विफल रहता है।
निजता के साथ सुरक्षा को संतुलित करना शासकीय अधिकारियों के लिये एक महत्त्वपूर्ण विचारार्थ विषय बन जाता है।
5G/6G कार्यान्वयन में चुनौतियाँ: भारत को 5G अंगीकरण में चुनौतियों का सामना करना पड़ रहा है, जिसमें अनाकर्षक उपयोग के मामले, खराब मुद्रीकरण और अपर्याप्त अवसंरचना निवेश शामिल हैं।
वर्ष 2023-24 के बाद पूंजीगत व्यय में पर्याप्त कटौती के लिये रिलायंस जियो और भारती एयरटेल की प्रतिबद्धता चिंता पैदा करती है।
अधिनियम में समयबद्ध तरीके से 5G और 6G अवसंरचना को बढ़ावा देने के लिये एक विशिष्ट दृष्टिकोण का अभाव है।
भारत में दूरसंचार क्षेत्र में सुधार के लिये कौन-से कदम उठाये जा सकते हैं?
नियामक उपाय के रूप में कार्यात्मक पृथक्करण:
अधिनियम में कार्यात्मक पृथक्करण की अवधारणा को शामिल किया जाना चाहिये, जैसा कि बाज़ार एकाग्रता को संबोधित करने के लिये अंतर्राष्ट्रीय नियमों में देखा जाता है।
स्वीडन, यूके, ऑस्ट्रेलिया, आयरलैंड और पोलैंड के उदाहरण इसके उपयोग को दर्शाते हैं, लेकिन निम्न निवेश और नवाचार के लिये असंगत उपायों को रोकने के लिये सावधानी बरतने की आवश्यकता है।
स्वैच्छिक संक्रमण और उद्योग विन्यास:
निम्न कराधान या राजकोषीय लाभ से प्रोत्साहित स्वैच्छिक संक्रमण अधिक प्रभावी दृष्टिकोण प्रदान करते हैं, जैसा कि इटली में देखा गया है।
अपेक्षाओं में पूरी तरह से एकीकृत टेलीकॉम से लेकर नेटवर्क एग्रीगेटर्स और प्योर-प्ले सेवा प्रदाताओं तक उद्योग विन्यास का एक स्पेक्ट्रम शामिल है।
वायरलाइन आधारित संरचना की ओर संक्रमण:
वायरलाइन आधारित संरचना 5G/6G स्पीड देने में कहीं अधिक सक्षम है।
भारत को उच्च गुणवत्ता वाले डिजिटल अनुप्रयोगों का समर्थन करने के लिये वायरलेस से वायरलाइन आधारित संरचना की ओर आगे बढ़ना चाहिये।
‘राईट ऑफ वे’ पर अधिनियम का बल इस आवश्यकता को चिह्नित करता है, जो विशेष रूप से शहरी और ग्रामीण दोनों क्षेत्रों के लिये फाइबर अवसंरचना में निवेश के माध्यम से लागत कम करने के लिये एक सक्षम कारोबारी माहौल की मांग करता है।
सरकार का योगदान और संसाधन सृजन:
सरकार को USOF के माध्यम से ग्रामीण और गैर-ग्रामीण क्षेत्रों में अवसंरचना के निर्माण के लिये स्पष्ट लक्ष्य निर्धारित करने चाहिये।
फाइबर अवसंरचना को बढ़ावा देने के लिये संसाधन सृजन और निजी क्षेत्र के निवेश के लिये प्रतिस्पर्द्धी अवसर का होना महत्त्वपूर्ण हैं।
भविष्य के लिये एकीकृत दृष्टिकोण:
यह अधिनियम एक एकीकृत दृष्टिकोण के महत्त्व के साथ पूर्ण होता है, जिसमें विभिन्न विभागों के बीच लाइसेंसिंग, मानकों, कौशल और शासन में तालमेल पर बल दिया गया है।
इस समग्र दृष्टिकोण को भारत की डिजिटल क्रांति के लिये आवश्यक माना जाता है, जो दूरसंचार उद्योग को निरंतर विकास में अग्रणी मोर्चे पर रखता है।
भारत के दूरसंचार क्षेत्र का चल रहा विस्तार देश के डिजिटल रूपांतरण में एक महत्त्वपूर्ण तत्व है।
दूरसंचार अधिनियम 2023 के प्रमुख उद्देश्यों में सेवाओं में प्रतिस्पर्द्धा को बढ़ावा देना, फाइबर-आधारित नेटवर्क में बदलाव को प्रोत्साहित करना और तकनीकी गतिशीलता को बढ़ावा देना शामिल है।
इन प्रयासों का उद्देश्य दूरसंचार में एक नए युग की शुरुआत करना है।
इसमें अपेक्षाओं पर खरे नहीं उतरने के बजाय ठोस प्रगति हासिल करने पर बल दिया गया है।
हाल के वर्षों में भारत का लॉजिस्टिक्स क्षेत्र उल्लेखनीय संवीक्षा और विकास से गुज़रा है।
लॉजिस्टिक्स परफॉर्मेंस इंडेक्स (LPI) जैसे मेट्रिक्स के माध्यम से ट्रैक किये जाने पर भारत के प्रदर्शन में सुधार नज़र आया है जहाँ वह 139 देशों की सूची में वर्ष 2014 में अपनी 54वीं रैंकिंग से ऊपर बढ़कर वर्ष 2023 में 38वें स्थान पर पहुँच गया है।
लॉजिस्टिक्स में उत्पादन बिंदुओं, उपभोग क्षेत्रों, वितरण केंद्रों या अन्य उत्पादन स्थलों जैसे विभिन्न स्थानों के बीच लोगों, कच्चे माल, इन्वेंटरी और उपकरण सहित विभिन्न संसाधनों का संगठन, समन्वय, भंडारण और परिवहन शामिल है।
लॉजिस्टिक्स परफॉर्मेंस इंडेक्स (LPI) क्या है?
परिचय:
LPI विश्व बैंक समूह द्वारा विकसित एक ‘इंटरैक्टिव बेंचमार्किंग टूल’ है।
यह विश्वसनीय आपूर्ति शृंखला कनेक्शन स्थापित करने की सुगमता और इसे संभव बनाने वाले संरचनात्मक कारकों की माप करता है।
यह देशों को व्यापार लॉजिस्टिक्स के प्रदर्शन में उनके समक्ष व्याप्त चुनौतियों एवं अवसरों की पहचान करने में मदद करता है और अपने प्रदर्शन को बेहतर बनाने के उपाय सुझाता है।
मापदंड:
LPI लॉजिस्टिक्स प्रदर्शन का मूल्यांकन करने के लिये 6 मापदंडों पर विचार करता है, यानी:
सीमा शुल्क प्रदर्शन
अवसंरचना की गुणवत्ता
शिपमेंट व्यवस्था की सुगमता
लॉजिस्टिक्स सेवाओं की गुणवत्ता
कंसाइनमेंट की ट्रैकिंग और ट्रेसिंग 
शिपमेंट की समयबद्धता
LPI की रिपोर्टिंग वर्ष 2010 से 2018 तक प्रत्येक दो वर्ष पर की जा रही थी, जिसमें वर्ष 2020 में कोविड-19 महामारी के कारण व्यवधान आया और अंततः 2023 में सूचकांक पद्धति का पुनर्गठन किया गया।
LPI 2023 139 देशों के बीच तुलना की अनुमति देता है और पहली बार LPI 2023 ने शिपमेंट की ट्रैकिंग करने वाले बड़े डेटासेट से प्राप्त संकेतकों के साथ व्यापार की गति की माप की।
LPI रैंकिंग में भारत के बेहतर प्रदर्शन का क्या कारण है?
पीएम गति शक्ति पहल:
वर्ष 2021 में भारत सरकार ने मल्टीमॉडल कनेक्टिविटी के लिये एक व्यापक राष्ट्रीय मास्टर प्लान, पीएम गति शक्ति पहल (PM Gati Shakti initiative) का अनावरण किया।
इसका प्राथमिक उद्देश्य लॉजिस्टिक्स लागत को कम करना और वर्ष 2024-25 तक आर्थिक विकास को प्रोत्साहित करना है।
राष्ट्रीय लॉजिस्टिक्स नीति 2022:
गति शक्ति पहल को पूरकता प्रदान करते वर्ष 2022 में लाई गई राष्ट्रीय लॉजिस्टिक्स नीति (National Logistics Policy- NLP) सुचारू अंतिम-मील वितरण सुनिश्चित करने, परिवहन से संबंधित चुनौतियों का समाधान करने, विनिर्माण क्षेत्र के लिये समय एवं लागत की बचत करने और लॉजिस्टिक्स क्षेत्र में समग्र दक्षता की वृद्धि करने पर केंद्रित है।
इसका लक्ष्य वैश्विक मानकों के अनुरूप लॉजिस्टिक्स लागत में कमी लाना और शीर्ष 25 LPI रैंकिंग हासिल करना है।
अवसंरचना विकास और अंतर्राष्ट्रीय शिपमेंट:
LPI रिपोर्ट से पता चलता है कि भारत के अवसंरचना स्कोर में उल्लेखनीय प्रगति हुई है, जो वर्ष 2018 में 52वें स्थान से पाँच स्थान ऊपर बढ़कर वर्ष 2023 में 47वें स्थान पर पहुँच गया।
सॉफ्ट और हार्ड व्यापार-संबंधित अवसंरचना में सरकारी निवेश, जहाँ दोनों तटों (पूर्वी एवं पश्चिमी) पर बंदरगाह प्रवेश द्वारों को आंतरिक भागों में स्थित प्रमुख आर्थिक केंद्रों से जोड़ा गया है, ने अंतर्राष्ट्रीय शिपमेंट में सुधार में योगदान किया है।
लॉजिस्टिक्स सुधार में प्रौद्योगिकी की भूमिका:
लॉजिस्टिक्स प्रदर्शन को बेहतर बनाने के भारत के जारी प्रयासों में प्रौद्योगिकी महत्त्वपूर्ण भूमिका निभाती है।
सरकार ने सार्वजनिक-निजी भागीदारी के माध्यम से एक आपूर्ति शृंखला दृश्यता मंच (supply chain visibility platform) को लागू किया है।
NICDC लॉजिस्टिक्स डेटा सर्विसेज लिमिटेड द्वारा रेडियो फ्रीक्वेंसी आइडेंटिफिकेशन टैग की शुरूआत आपूर्ति शृंखला की एंड-टू-एंड ट्रैकिंग को सक्षम बनाती है, जिसके परिणामस्वरूप देरी में व्यापक कमी आती है।
रिपोर्ट बताती है कि भारत जैसी उभरती अर्थव्यवस्थाएँ आधुनिकीकरण और डिजिटलीकरण के कारण उन्नत देशों से आगे निकल रही हैं।
ठहराव समय (Dwell time) में सुधार:
‘ड्वेल टाइम’ किसी जहाज़ या कार्गो द्वारा किसी विशिष्ट बंदरगाह या टर्मिनल पर व्यतीत समय को दर्शाता है।
ड्वेल टाइम के दृष्टिकोण से भारत के लॉजिस्टिक्स प्रदर्शन में सुधार हुआ है।
भारत 2।
6 दिनों का अत्यंत कम ड्वेल टाइम रखता है।
विशेष रूप से, मई और अक्टूबर 2022 के बीच भारत और सिंगापुर में कंटेनरों के लिये औसत ठहराव समय तीन दिन का रहा था।
इस मामले में भारत ने अमेरिका (7 दिन) और जर्मनी (10 दिन) जैसे औद्योगिक देशों को पीछे छोड़ दिया।
भारत की लॉजिस्टिक प्रणाली से जुड़े प्रमुख मुद्दे कौन-से हैं?
भारत में लॉजिस्टिक लागत:
आर्थिक सर्वेक्षण 2022-23 इंगित करता है कि भारत में लॉजिस्टिक लागत इसके सकल घरेलू उत्पाद का 14-18% है, जो वैश्विक बेंचमार्क 8% से अधिक है।
वर्ष 2018 और 2020 की पिछली रिपोर्टें बंदरगाहों पर लॉजिस्टिक लागत में भिन्नता को उजागर करती हैं और आकलन करती हैं कि भारतीय आपूर्ति शृंखला में कुल लॉजिस्टिक्स लागत लगभग 400 बिलियन अमेरिकी डॉलर है, जो सकल घरेलू उत्पाद के 14% के बराबर है।
लॉजिस्टिक्स लागत का अनुमान लगाने में पद्धतिगत चुनौतियाँ:
लॉजिस्टिक्स लागत का अनुमान लगाने में, विशेष रूप से सकल घरेलू उत्पाद के प्रतिशत के रूप में, पद्धतिगत चुनौतियाँ मौजूद हैं।
डन एंड ब्रैडस्ट्रीट पद्धति (Dun and Bradstreet methodology) व्यवसाय करने की लागत की गणना खेप मूल्य (consignment value) के प्रतिशत के रूप में करती है, जबकि अन्य रिपोर्ट प्रकट स्पष्टीकरण के बिना सकल घरेलू उत्पाद के प्रतिशत के रूप में लॉजिस्टिक्स लागत का हवाला देती हैं, जिससे आँकड़ों में भिन्नता उत्पन्न होती है।
लॉजिस्टिक्स लागत पर NCAER रिपोर्ट और अनुमान की पद्धति:
भारत में लॉजिस्टिक्स लागत पर दिसंबर 2023 की NCAER रिपोर्ट अनुमान के लिये एक सटीक पद्धति प्रदान करती है।
रिपोर्ट में निजी क्षेत्र और शैक्षणिक संस्थानों के विभिन्न अनुमानों का हवाला दिया गया है, जिससे भिन्नता का पता चलता है।
NCAER रिपोर्ट के अनुसार, वर्ष 2021-22 में लॉजिस्टिक्स लागत 7।
8% और 8।
9% के बीच अनुमानित थी, जो वर्ष 2017-18 और 2018-19 में क्षणिक वृद्धि के साथ समय के साथ गिरावट का संकेत देती है।
एक ओर झुका हुआ मॉडल मिक्स:
भारत की माल ढुलाई का मॉडल मिक्स (modal mix) सड़क परिवहन की ओर बहुत अधिक झुका हुआ है, जहाँ 65% माल की ढुलाई सड़क मार्ग से होती है।
इससे सड़कों पर भीड़भाड़, प्रदूषण और लॉजिस्टिक लागत में वृद्धि की स्थिति बनी है।
रेल माल ढुलाई हिस्सेदारी का नुकसान:
परिवहन का अधिक लागत प्रभावी साधन होने के बावजूद रेलवे अधिक लचीले साधनों (जैसे सड़क परिवहन का अधिक सुविधाजनक होना) के कारण माल ढुलाई हिस्सेदारी खोती जा रही है।
भारतीय रेलवे को टर्मिनल अवसंरचना की कमी, अच्छे शेड एवं गोदामों के रखरखाव, वैगनों की अनिश्चित आपूर्ति, बारहमासी सड़कों का अभाव (जहाँ देश का एक बड़ा हिस्सा रेलवे की पहुँच से बाहर है) आदि अवसंरचनात्मक चुनौतियों का सामना करना पड़ रहा है।
भंडारण एवं कराधान संबंधी विसंगतियाँ:
लॉजिस्टिक्स कंपनियाँ आमतौर पर भंडारण या वेयरहाउसिंग का विकल्प चुनती हैं क्योंकि यह उन्हें सामान स्टोर करने और मांग होने पर उन्हें ग्राहक के निकट ले जाने में सक्षम बनाता है।
यह पारगमन समय को कम करने में मदद करता है।
लॉजिस्टिक क्षेत्र में भारतीय राज्यों की क्या स्थिति है?
राज्य-संचालित लॉजिस्टिक:
लॉजिस्टिक्स राज्यों से प्रभावित होते हैं और वाणिज्य एवं उद्योग मंत्रालय की ‘विभिन्न राज्यों में लॉजिस्टिक्स सुगमता’ (Logistics Ease Across Different States- LEADS) रिपोर्ट राज्यों को धारणाओं के आधार पर ‘एचीवर्स’, ‘फास्ट मूवर्स’ और ‘एस्पायर्स’ में वर्गीकृत करती है।
तटीय राज्य—जो 75% निर्यात कार्गो के लिये ज़िम्मेदार हैं, प्रदर्शन में भिन्नता दर्शाते हैं, जहाँ आंध्र प्रदेश, गुजरात, कर्नाटक और तमिलनाडु उत्कृष्ट प्रदर्शन कर रहे हैं, जबकि गोवा, ओडिशा और पश्चिम बंगाल पिछड़े हुए हैं।
राज्य-स्तरीय लॉजिस्टिक्स नीतियाँ:
गोवा और ओडिशा सहित अधिकांश राज्यों में राज्य-स्तरीय लॉजिस्टिक्स नीतियाँ क्रियान्वित हैं।
हालाँकि, तटीय राज्यों में सबसे निचले स्थान पर स्थित पश्चिम बंगाल में लॉजिस्टिक नीति का अभाव है।
LEADS 2023 रिपोर्ट बताती है कि दक्षता बढ़ाने और क्षेत्र में निवेश आकर्षित करने के लिये राज्य लॉजिस्टिक्स मास्टर प्लान और राज्य लॉजिस्टिक्स नीति तैयार करने से पश्चिम बंगाल को लाभ प्राप्त हो सकता है।
राज्यों के बीच प्रदर्शन असमानताएँ:
हालाँकि समय के साथ भारत के समग्र लॉजिस्टिक्स प्रदर्शन में सुधार हुआ है, लेकिन अलग-अलग राज्यों में असमानताएँ भी प्रकट हो रही हैं।
कुछ राज्यों के प्रदर्शन में गिरावट आई है, जिससे जारी प्रयासों द्वारा राज्य स्तर पर लॉजिस्टिक्स दक्षता बढ़ाने की आवश्यकता पर बल दिया गया है।
LEADS 2023 रिपोर्ट और राज्यों का वर्गीकरण:
LEADS 2023 रिपोर्ट राज्यों को तटीय, स्थलरुद्ध, पूर्वोत्तर और केंद्रशासित प्रदेशों के रूप में वर्गीकृत करती है, जो लॉजिस्टिक्स प्रदर्शन पर एक सूक्ष्म दृष्टिकोण प्रदान करती है।
‘फास्ट मूवर्स’ के रूप में वर्गीकृत राज्य औसत प्रदर्शन वाले राज्यों का प्रतिनिधित्व करते हैं, जो उपलब्धि के विभिन्न स्तरों को चिह्नित करने में नामकरण के महत्त्व को उजागर करते हैं।
भारत में लॉजिस्टिक्स क्षेत्र में सुधार के लिये आगे की राह
उन्नत प्रौद्योगिकियों को अपनाना:
आपूर्ति शृंखला में हाल के व्यवधानों और संवहनीयता के बारे में बढ़ती चिंताओं के कारण वैश्विक स्तर पर प्रौद्योगिकी-सक्षम समाधानों (ब्लॉकचेन, बिग डेटा, क्लाउड कंप्यूटिंग और डिजिटल ट्विन्स) के अंगीकरण में वृद्धि हुई है।
जबकि भारत में अंगीकरण का स्तर अपेक्षाकृत निम्न है, सरकार ने ICEGATE और E-Logs जैसे विभिन्न डिजिटल समाधान लॉन्च किये हैं, जिससे अक्षमताएँ कम हुई हैं, पारदर्शिता में सुधार हुआ है और माल की आवाजाही तीव्र हो गई है।
संवहनीय लॉजिस्टिक्स पर ध्यान देना:
भारत का शिपिंग और लॉजिस्टिक्स क्षेत्र भी धीरे-धीरे संवहनीय अभ्यासों पर घरेलू एवं वैश्विक नियमों से संरेखित हो रहा है, लेकिन अभी भी बहुत कुछ करने की ज़रूरत है।
इस क्षेत्र को एनर्जी एफिशिएंसी एक्सिस्टिंग शिप इंडेक्स, कार्बन इंटेंसिटी रेटिंग और एमिशन ट्रेडिंग सिस्टम जैसे प्रमुख वैश्विक बेंचमार्क के अनुरूप होने की आवश्यकता है।
निवेश और निवेशक रुचि को आकर्षित करना:
भारत सरकार अवसंरचनात्मक विकास की मुख्य प्रस्तावक और वित्तपोषक रही है।
लेकिन निजी क्षेत्र को संलग्न करने के लिये और भी बहुत कुछ करने की ज़रूरत है।
नेशनल इंफ्रास्ट्रक्चर पाइपलाइन (NIP) एक ऐसा साधन है जिससे 50 लाख करोड़ रुपए (लगभग 650 बिलियन अमेरिकी डॉलर) का निवेश जुटाने की उम्मीद है।
यद्यपि अधिकांश परिवहन अवसंरचना विकास पहलों में 100% FDI की अनुमति है, वांछित प्रभाव लाने के लिये वृहत प्रयास की आवश्यकता होगी।
भारत में लॉजिस्टिक्स क्षेत्र विकास के लिये तैयार है और सरकार की पहलों एवं नीतियों का उद्देश्य इस क्षेत्र के संपोषण के लिये अनुकूल माहौल का निर्माण करना है।
ऑनलाइन कॉमर्स के आगमन ने ऑन-डिमांड, लास्ट-माइल, मिडिल-माइल और हाइपर-लोकल डिलीवरी मॉडल सहित नए अवसरों के साथ लॉजिस्टिक्स मॉडल में एक आदर्श बदलाव उत्पन्न किया है।
उम्मीद है कि इस क्षेत्र का विकास जारी रहेगा और यह बाज़ार की बदलती गतिशीलता के अनुरूप ढल सकेगा, जबकि प्रौद्योगिकीय प्रगति इसके भविष्य को आकार देने में महत्त्वपूर्ण भूमिका निभाएगी।
राज्यपाल (Governor) का पद हमारी राजनीतिक व्यवस्था में उल्लेखनीय महत्त्व रखता है, जो केंद्र और राज्यों के बीच एक महत्त्वपूर्ण कड़ी के रूप में कार्य करता है।
इसे हमारे लोकतांत्रिक शासन का एक महत्त्वपूर्ण तत्व माना जाता है जो सहयोग पर बल देने की भावना को प्रदर्शित करता है।
हालाँकि, विभिन्न राज्यों में राज्यपालों की भूमिका, शक्तियाँ और विवेकाधीन अधिकार लंबे समय से राजनीतिक, संवैधानिक एवं विधिक क्षेत्रों में गहन बहस का विषय रहे हैं।
विधेयकों को अनुमति देने आदि विषयों में केरल के राज्यपाल और राज्य सरकार के बीच हाल के विवाद ने वृहत रूप से इस ओर ध्यान आकर्षित किया है।
राज्यपाल का पद कैसे अस्तित्व में आया?
स्वतंत्रता से पहले:
वर्ष 1858 में भारत का प्रशासन ‘ब्रिटिश क्राउन’ के अधीन आने के साथ ‘गवर्नर’ का पद अस्तित्व में आया।
प्रांतीय गवर्नर क्राउन के एजेंट थे, जो गवर्नर-जनरल के अधीक्षण में कार्य करते थे।
भारत सरकार अधिनियम, 1935 के माध्यम से निर्दिष्ट किया गया कि गवर्नर प्रांत की विधायिका के मंत्रियों की सलाह के अनुसार कार्य करेगा, लेकिन उसके पास विशेष उत्तरदायित्व और विवेकाधीन शक्ति अब भी बनी रही।
स्वतंत्रता के बाद:
गवर्नर के पद पर संविधान सभा में व्यापक बहस हुई, जहाँ निर्णय लिया गया कि ब्रिटिश काल में उसकी तय भूमिका को पुनःउन्मुख करते हुए इसे बनाए रखा जाए।
वर्तमान में, भारत द्वारा अपनाई गई शासन की संसदीय और मंत्रिमंडलीय प्रणाली के तहत गवर्नर (जहाँ हिंदी में अब ‘राज्यपाल’ शब्द का प्रयोग किया जाता है) को किसी राज्य के संवैधानिक प्रमुख (Constitutional Head) के रूप में परिकल्पित किया गया है।
राज्यपाल से संबंधित संवैधानिक प्रावधान कौन-से हैं?
अनुच्छेद 153 में कहा गया है कि प्रत्येक राज्य के लिये एक राज्यपाल होगा।
किसी व्यक्ति को दो या दो से अधिक राज्यों का राज्यपाल भी नियुक्त किया जा सकता है।
अनुच्छेद 155 एवं 156 के अनुसार राज्य के राज्यपाल को राष्ट्रपति अपने हस्ताक्षर एवं मुद्रा सहित अधिपत्र द्वारा नियुक्त करेगा और वह राष्ट्रपति के प्रसादपर्यंत पद धारण करेगा।
अनुच्छेद 161 में क्षमा आदि की और कुछ मामलों में दंडादेश के निलंबन, परिहार या लघुकरण की राज्यपाल की शक्ति का उल्लेख किया गया है।
सर्वोच्च न्यायालय ने कहा है कि किसी बंदी को क्षमा करने की राज्यपाल की संप्रभु शक्ति का प्रयोग वास्तव में राज्य सरकार की सहमति से किया जाता है, न कि राज्यपाल द्वारा अपनी इच्छा से।
वह राज्य सरकार की सलाह मानने के लिए बाध्य है।
अनुच्छेद 163 में कहा गया है कि जहाँ राज्यपाल से यह अपेक्षित है कि वह विवेकानुसार कार्य करे, उन विषयों को छोड़कर राज्यपाल को अपने कृत्यों का प्रयोग करने में सहायता एवं सलाह देने के लिये एक मंत्रिपरिषद होगी जिसका प्रधान मुख्यमंत्री होगा।
राज्यपाल की विवेकाधीन शक्तियाँ (Discretionary powers) निम्नलिखित परिस्थितियों में प्रभावी होती हैं:
राज्य विधानसभा में किसी भी दल के पास स्पष्ट बहुमत न होने की स्थिति में मुख्यमंत्री की नियुक्ति करना
अविश्वास प्रस्तावों के दौरान
राज्य में संवैधानिक मशीनरी की विफलता के मामले में (अनुच्छेद 356)
विधेयकों को पारित करने के संबंध में राज्यपाल की शक्तियाँ संविधान के अनुच्छेद 200 और अनुच्छेद 201 द्वारा परिभाषित हैं।
इन अनुच्छेदों के अनुसार, जब राज्य विधानमंडल द्वारा राज्यपाल के समक्ष कोई विधेयक प्रस्तुत किया जाता है तो उसके पास निम्नलिखित विकल्प होते हैं:
वह विधेयक पर अनुमति दे सकता है, जिसका अर्थ है कि विधेयक एक अधिनियम बन जाता है।
वह विधेयक पर अपनी सहमति रोक सकता है, जिसका अर्थ है कि विधेयक अस्वीकृत कर दिया गया है।
वह विधेयक (यदि यह धन विधेयक नहीं है) को विधेयक या उसके कुछ प्रावधानों पर पुनर्विचार के अनुरोध वाले संदेश के साथ राज्य विधायिका को वापस कर सकता है।
यदि विधेयक को राज्य विधानमंडल द्वारा संशोधनों के साथ या बिना संशोधनों के दोबारा पारित किया जाता है तो राज्यपाल इस पर अपनी अनुमति नहीं रोक सकता।
वह विधेयक को राष्ट्रपति के विचार के लिये आरक्षित कर सकता है, जो या तो विधेयक पर अनुमति दे सकता है या अनुमति रोक सकता है, या राज्यपाल को विधेयक को पुनर्विचार के लिये राज्य विधानमंडल को वापस करने का निर्देश दे सकता है।
अनुच्छेद 361 में कहा गया है कि किसी राज्य का राज्यपाल अपनी शक्तियों के प्रयोग और कर्तव्यों के पालन के लिये किसी न्यायालय को उत्तरदायी नहीं होगा।
भारत में राज्यपाल के पद से संबंधित प्रमुख मुद्दे कौन-से हैं?
संबद्धता आधारित नियुक्ति: कई मामलों में देखा गया है कि सत्तारूढ़ दल से संबद्ध राजनेताओं और पूर्व नौकरशाहों को राज्यपाल के रूप में नियुक्त किया गया है।
इससे पद की निष्पक्षता और गैर-पक्षपातपूर्णता पर सवाल उठने लगे हैं।
इसके साथ ही, राज्यपाल की नियुक्ति से पहले मुख्यमंत्री से परामर्श करने की परंपरा की भी प्रायः अनदेखी की जाती है।
केंद्र के प्रतिनिधि से केंद्र के एजेंट की ओर: आजकल आलोचकों द्वारा राज्यपालों की ‘केंद्र के एजेंट’ होने के रूप में आलोचना की जाती है।
वर्ष 2001 में ‘राष्ट्रीय संविधान कार्यकरण समीक्षा आयोग’ ने माना कि राज्यपाल अपनी नियुक्ति और पद पर बने रहने के लिये केंद्र के प्रति आभारी बना रहता है।
इससे आशंकाएँ उत्पन्न होती हैं कि वह केंद्रीय मंत्रिपरिषद द्वारा दिए गए निर्देशों का ही पालन करेगा।
यह संवैधानिक रूप से निर्दिष्ट तटस्थता के विरुद्ध है और इसके परिणामस्वरूप पक्षपात की स्थिति बनती है।
विवेकाधीन शक्तियों का दुरुपयोग: कई मामलों में राज्यपाल की विवेकाधीन शक्तियों का दुरुपयोग किया गया है।
उदाहरण के लिये, आलोचक आरोप लगाते हैं कि राष्ट्रपति शासन के लिये राज्यपाल की अनुशंसा हमेशा ‘वस्तुनिष्ठ सामग्री’ (objective material) पर आधारित नहीं होती है, बल्कि राजनीतिक सनक या कल्पना पर आधारित होती है।
राज्यपालों को हटाना: राज्यपालों को पद से हटाने के किसी लिखित आधार या प्रक्रिया के अभाव में कई बार राज्यपालों को मनमाने ढंग से हटाया गया।
संवैधानिक एवं सांविधिक भूमिका के बीच कोई स्पष्ट अंतर नहीं: मंत्रिपरिषद की सलाह पर कार्य करने का संवैधानिक निदेश कुलाधिपति या ‘चांसलर’ के रूप में उसके सांविधिक प्राधिकार से स्पष्ट रूप से अलग नहीं है, जिसके परिणामस्वरूप राज्यपाल और राज्य सरकार के बीच विभिन्न संघर्ष उत्पन्न होते हैं।
उदाहरण के लिये, हाल ही में केरल के राज्यपाल द्वारा सरकारी नामांकन को दरकिनार करते हुए एक विश्वविद्यालय में कुलपति की नियुक्ति की गई।
संवैधानिक खामियाँ: संविधान में मुख्यमंत्री की नियुक्ति या विधानसभा को भंग करने की स्थिति में राज्यपाल की शक्तियों के प्रयोग के लिये कोई दिशानिर्देश मौजूद नहीं हैं।
इसके साथ ही, इस बात की भी कोई सीमा निर्धारित नहीं है कि राज्यपाल किसी विधेयक पर कितने समय तक अपनी अनुमति को रोके रख सकता है।
इसके परिणामस्वरूप, राज्यपाल और संबंधित राज्य सरकारों के बीच मनमुटाव पैदा होने की संभावना बनती है।
विभिन्न समितियों और सर्वोच्च न्यायालय द्वारा सुझाए गए प्रमुख संवैधानिक सुधार कौन-से हैं?
सरकारिया आयोग (1988):
राज्यपाल की नियुक्ति राष्ट्रपति द्वारा संबंधित राज्य के मुख्यमंत्री से परामर्श के बाद की जानी चाहिये।
राज्यपाल को सार्वजनिक जीवन के किसी क्षेत्र में प्रतिष्ठित व्यक्ति होना चाहिये और उस राज्य से संबंधित नहीं होना चाहिये जहाँ वह नियुक्त किया गया है।
दुर्लभ एवं बाध्यकारी परिस्थितियों को छोड़कर राज्यपाल को उसका कार्यकाल पूरा होने से पहले नहीं हटाया जाना चाहिये।
राज्यपाल को केंद्र और राज्य के बीच एक सेतु के रूप में कार्य करना चाहिये न कि केंद्र के एजेंट के रूप में।
राज्यपाल को अपनी विवेकाधीन शक्तियों का प्रयोग संयमित एवं विवेकपूर्ण तरीके से करना चाहिये और उनका उपयोग लोकतांत्रिक प्रक्रिया को कमज़ोर करने के लिये नहीं करना चाहिये।
एस।
आर।
बोम्मई निर्णय (1994):
इस निर्णय के माध्यम से शत्रुतापूर्ण केंद्र सरकार द्वारा राज्य सरकारों की मनमानी बर्खास्तगी पर रोक लगा दी गई।
निर्णय में कहा गया कि विधानसभा का पटल ही एकमात्र ऐसा मंच है जहाँ मौजूदा सरकार के बहुमत का परीक्षण किया जाना चाहिये, न कि राज्यपाल की व्यक्तिपरक राय के आधार पर।
वेंकटचलैया आयोग (2002):
राज्यपालों की नियुक्ति एक समिति द्वारा की जानी चाहिये जिसमें प्रधानमंत्री, गृह मंत्री, लोकसभा अध्यक्ष और संबंधित राज्य के मुख्यमंत्री शामिल हों।
राज्यपाल को पाँच वर्ष का कार्यकाल पूरा करने देना चाहिये, जब तक कि सिद्ध दुर्व्यवहार या अक्षमता के आधार पर वह स्वयं त्यागपत्र न दे दे या राष्ट्रपति द्वारा हटा नहीं दिया जाए।
केंद्र सरकार को राज्यपाल को हटाने की किसी भी कार्रवाई से पहले संबंधित राज्य के मुख्यमंत्री से सलाह लेनी चाहिये।
राज्यपाल को राज्य के दैनिक प्रशासन में हस्तक्षेप नहीं करना चाहिये।
उसे राज्य सरकार के मित्र, दार्शनिक और मार्गदर्शक के रूप में कार्य करना चाहिये तथा अपनी विवेकाधीन शक्तियों का संयमपूर्वक उपयोग करना चाहिये।
रामेश्वर प्रसाद बनाम भारत संघ (2006):
यह पता चलने के बाद कि राज्यपाल ने बिहार में राष्ट्रपति शासन की सिफ़ारिश करने में अपनी शक्ति का दुरुपयोग किया, सर्वोच्च न्यायालय ने कहा कि राज्यपाल का प्रेरित और मनमाना आचरण न्यायिक समीक्षा के अधीन है।
हालाँकि रामेश्वर प्रसाद मामले में इस पर विचार नहीं किया गया कि गैर-संवैधानिक रुख एवं कथनों के लिये राज्यपाल छूट या प्रतिरक्षा का दावा कर सकता है या नहीं।
पुंछी आयोग (2010):
आयोग ने संविधान से ‘राष्ट्रपति के प्रसादपर्यंत’ वाक्यांश—जिसका अर्थ यह है कि राज्यपाल को केंद्र सरकार की इच्छा पर हटाया जा सकता है, को हटाने की सिफ़ारिश की।
आयोग ने सुझाव दिया कि इसके बजाय राज्यपाल को केवल राज्य विधानमंडल के एक प्रस्ताव द्वारा ही हटाया जाना चाहिये, जो राज्यों के लिये अधिक स्थिरता एवं स्वायत्तता सुनिश्चित करेगा।
बी।
पी।
सिंघल बनाम भारत संघ (2010):
सर्वोच्च न्यायालय ने निर्णय दिया कि राष्ट्रपति किसी भी समय और बिना कोई कारण बताए राज्यपाल को हटा सकता है।
ऐसा इसलिये है क्योंकि राज्यपाल भारत के संविधान के अनुच्छेद 156(1) के तहत ‘राष्ट्रपति के प्रसादपर्यंत’ पद पर बना रहता है।
हालाँकि, न्यायालय ने यह भी माना कि मनमाने, मनमौजी या अनुचित आधार पर उसे नहीं हटाया जा सकता।
नबाम रेबिया बनाम उपाध्यक्ष (2016):
इस मामले में सर्वोच्च न्यायालय ने बी।
आर।
अंबेडकर की टिप्पणियों का हवाला दिया जहाँ कहा गया है कि “संविधान के तहत राज्यपाल के पास ऐसा कोई कार्य नहीं है जिसे वह स्वयं निष्पादित कर सके; एक भी कार्य नहीं।
”
“हालाँकि उसके पास कोई कार्य नहीं है, उसे कुछ कर्तव्य निभाने होते हैं और सदन इस अंतर को ध्यान में रखे तो उपयुक्त होगा।
”
सर्वोच्च न्यायालय ने निर्णय दिया कि संविधान का अनुच्छेद 163 राज्यपाल को अपने मंत्रिपरिषद की सलाह के विरुद्ध या उसके बिना कार्य करने की सामान्य विवेकाधीन शक्ति नहीं सौंपता है।
राष्ट्रीय राजधानी क्षेत्र दिल्ली बनाम भारत संघ (2018):
सर्वोच्च न्यायालय की एक संविधान पीठ ने ‘संवैधानिक संस्कृति’ की धारणा के आधार पर ‘संविधान के नैतिक मूल्यों’ की पहचान करने की आवश्यकता पर बल दिया।
न्यायालय ने कहा कि “संवैधानिक नैतिकता उन व्यक्तियों को ज़िम्मेदारियाँ और कर्तव्य सौंपती है जो संवैधानिक संस्थानों और कार्यालयों में पदभार रखते हैं।
”
राज्यपालों को यह पहचान करनी चाहिये कि उनके कृत्य संवैधानिक नैतिकता को प्रदर्शित करते हैं या नहीं।
कौशल किशोर बनाम उत्तर प्रदेश राज्य (2023):
न्यायालय ने कहा कि सरकारी कार्यकारियों की अभिव्यक्ति की स्वतंत्रता को संविधान के अनुच्छेद 19(2) द्वारा अनुमत ‘युक्तियुक्त निर्बंधों’ के अलावा किसी अन्य माध्यम से कम नहीं किया जा सकता है।
भारत में राज्यपालों की भूमिका पर जारी चर्चा सूक्ष्म सुधारों की आवश्यकता को रेखांकित करती है।
जबकि इस पद के पूर्णरूपेण उन्मूलन को अविवेकपूर्ण माना जाता है, पारदर्शी नियुक्तियों, जवाबदेही की वृद्धि और सीमित विवेकाधीन शक्तियों के प्रस्ताव सामने रखे गए हैं।
लोकतांत्रिक सिद्धांतों को कमज़ोर किये बिना राज्यपाल के पद के प्रभावी कार्यकरण को सुनिश्चित करने के लिये राज्य और केंद्रीय हितों के बीच संतुलन बनाना महत्त्वपूर्ण है।
राज्यों को केंद्रीय करों के हस्तांतरण और अनुदानों के संबंध में अनुशंसाएँ करने के लिये 16वें वित्त आयोग (Finance Commission- FC) का गठन किया जा रहा है।
भारतीय रिज़र्व बैंक द्वारा हाल ही में प्रकाशित “राज्य वित्त: बजट का एक अध्ययन” (State Finances: A study of Budgets) शीर्षक रिपोर्ट ने उन मुद्दों को रेखांकित किया है जिन पर वित्त आयोग से निश्चित रूप से ध्यान देने के लिये कहा जाएगा, जैसे कि राज्यों की वित्तीय स्थिति पर विचार किये बिना राज्यों का पूर्ववर्ती पेंशन योजना (Old Pension Scheme- OPS) की ओर वापस लौटना या चुनावों के समय वादा की गई गारंटी या फ्रीबीज़ की पूर्ति के लिये असंवहनीय सब्सिडी प्रदान करना।
वित्त आयोग का गठन:
वित्त आयोग एक संवैधानिक निकाय है जिसका गठन भारतीय संविधान के अनुच्छेद 280 के तहत भारत के राष्ट्रपति द्वारा किया जाता है।
इसमें एक अध्यक्ष और चार अन्य सदस्य शामिल होते हैं जिनकी नियुक्ति राष्ट्रपति द्वारा की जाती है।
आयोग केंद्र और राज्यों के बीच कर राजस्व के वितरण के साथ-साथ राज्यों की सहायता अनुदान से संबंधित विभिन्न मामलों पर राष्ट्रपति को अनुशंसाएँ प्रस्तुत करने के लिये उत्तरदायी है।
आयोग का गठन राष्ट्रपति द्वारा प्रत्येक पाँच वर्ष पर या उससे पूर्वतर समय पर, जैसा वह आवश्यक समझे, किया जाता है।
भारत में लोकलुभावनवाद (Populism) पर अंकुश लगाने की आवश्यकता क्यों है?
राजकोषीय असंतुलन:
बढ़ता ऋण: वर्ष 2014 से 2022 के बीच भारतीय राज्यों का औसत ऋण-जीडीपी अनुपात (debt-to-GDP ratio) 22।
2% से बढ़कर 34।
5% हो गया, जहाँ आंध्र प्रदेश और तमिलनाडु जैसे लोकलुभावनवादी राज्यों में इसके स्तर में तेज़ वृद्धि देखी गई।
उच्च घाटा: राज्यों का संयुक्त राजकोषीय घाटा वर्ष 2021-22 में सकल घरेलू उत्पाद के 4।
1% तक पहुँच गया, जो मुफ्त बिजली, ऋण माफी और सामाजिक कल्याण योजनाओं पर लोकलुभावन व्यय से प्रेरित रहा।
राजस्व में कमी: कर राजस्व का लोकलुभावन खर्चों के साथ तालमेल नहीं रह सका जहाँ कई राज्य अंतराल को भरने के लिये केंद्र सरकार के ‘बेलआउट’ या उससे उधार लेने पर अत्यधिक निर्भर हुए।
आर्थिक विकृतियाँ:
निवेश में गिरावट: भारत में प्रत्यक्ष विदेशी निवेश (FDI) प्रवाह में वर्ष 2022 में 10% की गिरावट आई, जिसे कुछ विश्लेषकों द्वारा मूल्य नियंत्रण एवं संरक्षणवादी उपायों जैसी लोकलुभावन नीतियों द्वारा उत्पन्न अनिश्चितता का परिणाम बताया गया।
रोज़गार वृद्धि में गतिहीनता: सरकारी व्यय में वृद्धि के बावजूद भारत की बेरोज़गारी दर वर्ष 2023 में 7% से ऊपर रही, जो दर्शाता है कि लोकलुभावन नीतियों से कोई उल्लेखनीय रोज़गार सृजन नहीं हुआ।
बाज़ार की अक्षमता: कृषि जैसे क्षेत्रों में मूल्य नियंत्रण उत्पादन को हतोत्साहित करता है और कमी उत्पन्न करता है, जो फिर आपूर्ति शृंखलाओं को बाधित करता है और उपभोक्ता कल्याण को प्रभावित करता है।
शासन का क्षरण:
भ्रष्टाचार में वृद्धि: ‘ट्रांसपेरेंसी इंटरनेशनल’ के भ्रष्टाचार बोध सूचकांक (Corruption Perception Index) में भारत की रैंकिंग वर्ष 2014 में 80 से गिरकर वर्ष 2022 में 85 हो गई, जो संस्थागत नियंत्रण एवं संतुलन को कमज़ोर करने वाले लोकलुभावनवादी शब्दाडंबर की वृद्धि से संगत है।
घटती पारदर्शिता: पब्लिक अफेयर्स इंडेक्स—जो सरकारी निर्णयन में पारदर्शिता की माप करता है, ने प्रबल लोकलुभावनवादी नेताओं वाले कई राज्यों में पारदर्शिता में गिरावट का रुझान दिखाया है।
राज्यों द्वारा अपनाई गई वे कौन-सी कुछ प्रमुख लोकलुभावन नीतियाँ हैं जिन्होंने इससे जुड़े बहस को बढ़ा दिया है?
पुरानी पेंशन योजना (OPS) की ओर वापसी:
कुछ राज्य वर्ष 2004 में शुरू की गई नई पेंशन योजना (NPS) को त्यागकर OPS की ओर वापस लौट गए हैं।
OPS में कर्मचारियों के पेंशन के प्रति अनिश्चितकालीन देनदारियाँ होती हैं, जो NPS के विपरीत है जहाँ देनदारी कर्मचारियों के सेवा काल तक सीमित होती है।
RBI के एक आंतरिक अध्ययन से पता चलता है कि OPS के परिणामस्वरूप NPS की तुलना में 4।
5 गुना अधिक देनदारी होगी, जिससे वर्ष 2060 तक सकल घरेलू उत्पाद पर 0।
9% का अतिरिक्त बोझ पड़ेगा।
इस कदम को प्रतिगामी, विकास के लिये बाधाकारी और भावी पीढ़ियों के हितों के लिये समझौताकारी माना जा रहा है।
राज्यों का बढ़ता राजकोषीय घाटा:
कई राज्यों में मुफ्त बिजली जैसे लोकलुभावन उपायों के लिये प्रदत्त सब्सिडी के कारण घाटे की स्थिति बनी है।
सब्सिडी पर राज्यों का औसत व्यय उनके सकल राज्य घरेलू उत्पाद (GSDP) का 0।
87% है, जबकि कुछ राज्य इससे कहीं अधिक व्यय कर रहे हैं (उदाहरण के लिये पंजाब 2।
35%, राजस्थान 1।
92%)।
वित्त आयोग लोकलुभावनवाद पर अंकुश लगाने में कैसे मदद कर सकता है?
प्रदर्शन-आधारित प्रोत्साहन: 15वें वित्त आयोग द्वारा मापन-योग्य प्रदर्शन-आधारित प्रोत्साहन का प्रस्ताव सही दिशा में उठाया गया कदम है।
वित्त आयोग बेहतर स्वास्थ्य, शिक्षा एवं कृषि संकेतकों जैसे विशिष्ट परिणामों के साथ राज्यों के वित्तीय हस्तांतरण को जोड़कर उत्तरदायी शासन को प्रोत्साहित करता है और ऐसे लोकलुभावनवादी उपायों को हतोत्साहित करता है जो संभव है कि दीर्घकालिक विकास में अधिक योगदान नहीं कर सकें।
संविधान के अनुच्छेद 280(3) के तहत, राज्यों को करों के हस्तांतरण और सहायता अनुदान की अनुशंसा करने के अलावा, केंद्र द्वारा वित्त आयोग को “सुदृढ़ वित्त के हित में” किसी अन्य मुद्दे पर विचार करने के लिये कहा जा सकता है।
लोकलुभावन उपायों के लिये उद्देश्य मानदंड: जबकि योजनाओं का वर्गीकरण लोकलुभावनवादी एवं गैर-लोकलुभावनवादी के रूप में करना चुनौतीपूर्ण सिद्ध हो सकता है, वित्त आयोग उद्देश्य मानदंड विकसित करने के संबंध में कार्य कर सकता है जो विभिन्न राज्यों की विविध विकासात्मक आवश्यकताओं को ध्यान में रखता हो।
इसके लिये लोकलुभावनवादी व्यय पर एक आम सहमति के निर्माण के लिये केंद्र और राज्यों के बीच सहयोग की आवश्यकता होगी।
राजकोषीय दक्षता संबंधी मापदंड: वित्त आयोग हस्तांतरण के लिये अपने मानदंडों में राजकोषीय दक्षता को अधिक महत्त्व दे सकता है।
आयोग राजकोषीय समेकन पर बल देकर और राज्यों के टैक्स एफर्ट (tax effort) को मापकर उतरदायी वित्तीय प्रबंधन को प्रोत्साहित कर सकता है।
यह अपनी राजकोषीय क्षमता पर विचार किये बिना लोकलुभावनवाद का सहारा लेने वाले राज्यों के लिये एक निवारक के रूप में कार्य कर सकता है।
15वें वित्त आयोग ने टैक्स एफर्ट (Own Tax to GSDP ratio) द्वारा मापी गई राजकोषीय दक्षता को केवल 2।
5% महत्त्व दिया था।
16वें वित्त आयोग द्वारा इसकी समीक्षा की जा सकती है।
सार्वजनिक जागरूकता: वित्त आयोग लोकलुभावनवादी उपायों के परिणामों के बारे में सार्वजनिक जागरूकता पैदा करने में भूमिका निभा सकता है।
वित्त आयोग मुफ्त उपहार या फ्रीबीज़ से वित्त पर पड़ने वाले तनाव और आर्थिक विकास पर दीर्घकालिक प्रभाव को उजागर करने के माध्यम से सूचना-संपन्न सार्वजनिक चर्चा में योगदान दे सकता है जहाँ राजनीतिक दलों पर उत्तरदायी राजकोषीय नीतियों को अपनाने का एक दबाव बना रहेगा।
भविष्य के निहितार्थों पर तनाव: वित्त आयोग लोकलुभावन उपायों के दीर्घकालिक परिणामों की ओर ध्यान आकर्षित कर सकता है, जैसे कि बढ़ते राज्य ऋण और भविष्य की पीढ़ियों की ओर स्थानांतरित हो रहा बोझ।
इसमें ऐसे उपायों की सिफ़ारिश करना शामिल हो सकता है जो राज्यों को उनकी क्षमता से अधिक उधार लेने से रोकते हैं और यह सुनिश्चित करते हैं कि वित्तीय निर्णय सतत विकास लक्ष्यों के साथ संरेखित हों।
आम सहमति बनाना: जबकि लोकलुभावन व्यय को नियंत्रित करने के संबंध में केंद्र और राज्यों के बीच आम सहमति का निर्माण करना चुनौतीपूर्ण सिद्ध हो सकता है, वित्त आयोग आपसी संवाद को बढ़ावा देने में मध्यस्थ एवं सहायक के रूप में कार्य कर सकता है।
वित्त आयोग सहकारी संघवाद (cooperative federalism) को बढ़ावा देकर और राजकोषीय मामलों पर खुली चर्चा को प्रोत्साहित कर वित्तीय प्रशासन के लिये अधिक सहयोगात्मक दृष्टिकोण में योगदान दे सकता है।
नियमित समीक्षा और अनुशंसाएँ: वित्त आयोग राज्यों के वित्तीय स्वास्थ्य की नियमित रूप से समीक्षा कर सकता है और उभरते आर्थिक परिदृश्य के आधार पर आवधिक अनुशंसाएँ कर सकता है।
यह उभरती चुनौतियों (जैस कोविड-19 महामारी जैसे बाह्य कारकों के प्रभाव) से निपटने में लचीलेपन की अनुमति देगा।
किसी राज्य का लोकलुभावनवाद उसके अपने करदाताओं द्वारा वित्तपोषित होना चाहिये, दूसरों द्वारा नहीं।
RBI का सुझाव है कि राजकोषीय हस्तांतरण को सुधारों और राजकोषीय उत्तरदायित्व से जोड़ा जाना चाहिये।
यदि कोई राज्य लोकलुभावनवाद की राह चुनता है और बिना वित्तपोषण के उधार लेता है तो उसे इसके परिणाम भी भुगतने चाहिये।
लगभग एक दशक तक ‘बैड लोन’ (bad loan) की बढ़ती चुनौतियों से जूझने के बाद हाल के समय में भारत की बैंकिंग प्रणाली में उल्लेखनीय पुनरुत्थान नज़र आया है।
नीतिनिर्माताओं के ठोस प्रयासों और बैंकों द्वारा उठाये गए सक्रिय क़दमों की बदौलत बैंकिंग क्षेत्र वर्तमान में अधिक सुरक्षित स्थिति में है।
हालाँकि ऐतिहासिक पैटर्न को ध्यान में रखें तो भारतीय बैंकों के लिये सकारात्मक प्रक्षेपवक्र मौद्रिक नीतियों और भू-राजनीतिक जोखिमों जैसी बाहरी अनिश्चितताओं के प्रभाव के प्रति अभी भी संवेदनशील बना हुआ है।
समय के साथ भारतीय बैंकों का विकास किस प्रकार हुआ?
पहली पीढ़ी की बैंकिंग (आरंभ से वर्ष 1947 तक):
स्वतंत्रता से पहले की अवधि में स्वदेशी आंदोलन के कारण कई छोटे एवं स्थानीय बैंकों की स्थापना हुई, जिनमें से अधिकांश को मुख्य रूप से आंतरिक धोखाधड़ी, परस्पर-संबद्ध उधारी और व्यापार एवं बैंकिंग गतिविधियों के एकीकरण के कारण विफलता का सामना करना पड़ा।
दूसरी पीढ़ी की बैंकिंग (1947-1967):
भारतीय बैंकों ने संसाधनों के समेकन को सक्षम किया, जो सीमित संख्या में व्यावसायिक परिवारों या समूहों के लिये खुदरा जमा के माध्यम से जुटाए गए और जिसके परिणामस्वरूप कृषि क्षेत्र की ओर ऋण के प्रवाह की अनदेखी हुई।
तीसरी पीढ़ी की बैंकिंग (1967-1991):
सरकार ने दो चरणों (वर्ष 1969 और वर्ष 1980) में 20 प्रमुख निजी बैंकों के राष्ट्रीयकरण और वर्ष 1972 में प्राथमिकता क्षेत्रक ऋण की शुरुआत कर उद्योग एवं बैंकों के बीच के संबंध को सफलतापूर्वक भंग कर दिया।
इन उपायों से ‘क्लास बैंकिंग’ से ‘मास बैंकिंग’ की ओर संक्रमण की राह खुली और ग्रामीण भारत में शाखा नेटवर्क के व्यापक विस्तार, सार्वजनिक जमा की पर्याप्त गतिशीलता और कृषि एवं संबद्ध क्षेत्रों में ऋण प्रवाह की वृद्धि पर अनुकूल प्रभाव पड़ा।
चौथी पीढ़ी की बैंकिंग (वर्ष 1991-2014):
इस अवधि के दौरान प्रतिस्पर्द्धा शुरू करने, उत्पादकता में सुधार लाने और दक्षता बढ़ाने के लिये निजी एवं विदेशी बैंकों को नए लाइसेंस जारी करने सहित कई महत्त्वपूर्ण सुधार लागू किये गए।
इन परिवर्तनों में प्रौद्योगिकी का लाभ उठाना, विवेकपूर्ण मानदंडों को लागू करना, कार्यात्मक स्वायत्तता के साथ परिचालनात्मक लचीलेपन की पेशकश करना, सर्वोत्तम कॉर्पोरेट प्रशासन अभ्यासों के कार्यान्वयन को प्राथमिकता देना और बेसल मानदंडों (Basel norms) के अनुसार पूंजी आधार को सुदृढ़ करना शामिल रहा।
वर्तमान मॉडल:
वर्ष 2014 के बाद से बैंकिंग क्षेत्र ने JAM ट्रिनिटी (जन-धन, आधार और मोबाइल) को अपनाया है और वित्तीय समावेशन की खोज में अंतिम-मील कनेक्टिविटी प्राप्त करने के लिये भुगतान बैंकों (Payments Banks) एवं लघु वित्त बैंकों (SFB) को लाइसेंस प्रदान किया है।
भारतीय बैंकिंग व्यवस्था की वर्तमान स्थिति क्या है?
पृष्ठभूमि:
निकट अतीत में भारतीय ऋणदाताओं को ‘बैड लोन’ की गंभीर स्थिति का सामना करना पड़ा था, जिसके कारण तनावग्रस्त परिसंपत्तियों (stressed assets) में वृद्धि हुई थी।
इससे सरकारी स्वामित्व वाले बैंक विशेष रूप से प्रभावित हुए, जिनका सकल NPAs 14।
6% तक पहुँच गया था।
इन चुनौतियों का मुक़ाबला करने के लिये सरकार और भारतीय रिज़र्व बैंक ने 4R रणनीति लागू की: NPAs को पारदर्शी रूप से चिह्नित करना (Recognize NPAs transparently), समाधान एवं वसूली (Resolution and recovery), सार्वजनिक बैंकों का पुनर्पूंजीकरण (Recapitalization of PSBs) और वित्तीय पारिस्थितिकी तंत्र में सुधार (Reforms in the financial ecosystem)।
लगभग एक दशक तक सरकार की कमज़ोर हालत और बैड लोन के मुद्दों से जूझने के बाद, भारतीय बैंकिंग प्रणाली ने वर्ष 2023 में एक उल्लेखनीय बदलाव का अनुभव किया है।
लाभप्रदता और परिसंपत्ति गुणवत्ता में सुधार:
वित्त वर्ष 2013 में भारत में बैंकों का सकल NPA अनुपात गिरकर 4।
41% हो गया जो मार्च 2015 के बाद से निम्नतम स्तर है।
संचयी रूप से, PSBs ने लाभ में 1 लाख करोड़ रुपए का आँकड़ा पार कर लिया।
RBI की वित्तीय स्थिरता रिपोर्ट के अनुसार पूंजी-जोखिम-भारित संपत्ति अनुपात (CRAR) 16।
8% के सुदृढ़ स्तर पर है, जो अनुसूचित वाणिज्यिक बैंकों के लिये एक मज़बूत वित्तीय स्थिति का संकेत देता है।
यह भारतीय बैंकों के अच्छे वित्तीय स्वास्थ्य को रेखांकित करता है, जो संभावित जोखिमों को अवशोषित करने और वित्तीय प्रणाली में स्थिरता बनाए रखने की उनकी क्षमता को सकारात्मक रूप से प्रतिबिंबित करता है।
नीति सुधार और वित्तीय अनुशासन:
पिछले आठ वर्षों में शुरू किये गए विभिन्न सुधार उपाय ऋण अनुशासन, उत्तरदायी उधारी या ऋणदेयता, बेहतर प्रशासन और प्रौद्योगिकी को अपनाने पर केंद्रित हैं।
सार्वजनिक क्षेत्र के बैंकों का आपसी विलय भी NPA को कम करने में सहायक रहा।
मज़बूत वित्तीय संकेतक:
बैंक मज़बूत तरलता स्तर प्रदर्शित कर रहे हैं, जिसे ऋण देने के लिये उपलब्ध निधियों के आधार पर मापा जाता है।
RBI द्वारा हाल में ‘withdrawal of accommodation’ का मौद्रिक रुख अपनाये जाने के बावजूद भारतीय बैंकों ने न्यूनतम आवश्यकता से कम से कम 20% अधिक तरलता कवरेज अनुपात बनाए रखा है।
इसके अतिरिक्त, SBI, PNB और यूनियन बैंक सहित विभिन्न प्रमुख बैंकों ने 72% से कम क्रेडिट-डिपॉजिट अनुपात (Credit-Deposit ratios) के साथ ‘higher for longer’ ऋणदेयता की क्षमता प्रदर्शित की है।
भारतीय बैंकिंग क्षेत्र के लिये आगे कौन-सी बाधाएँ मौजूद हैं?
अवसंरचना और पूंजी निवेश जोखिम:
आगामी अवसंरचना और पूंजी निवेश के लिये बैंक ऋण, विशेष रूप से राज्य सरकार के निकायों से जुड़े ऋण, राज्य के वित्त में खिंचाव के कारण ‘डिफ़ॉल्ट’ का जोखिम पैदा करते हैं।
बैंकों को सलाह दी जाती है कि वे अलग-अलग राज्यों के राजकोषीय/वित्तीय आकलन के आधार पर आंतरिक एक्सपोज़र सीमाएँ (internal exposure limits) निर्धारित करें।
शेयर बाज़ार और खुदरा एक्सपोज़र जोखिम:
तेज़ी से बदलता शेयर बाज़ार, जो धन सृजन का भ्रम पैदा करता है, खुदरा एक्सपोज़र (retail exposures) के लिये जोखिम प्रस्तुत करता है।
सभी क्षेत्रों में बढ़े हुए ‘डीमैट’ खाते और उच्च PE अनुपात इस जोखिम के संकेतक हैं।
इस उभरते जोखिम से निपटने के लिये खुदरा पोर्टफोलियो पर एकीकृत पर्यवेक्षण और कठोर तनाव परीक्षणों (stress tests) की अनुशंसा की जाती है।
परस्पर-संबद्ध ऋण और शासन संबंधी चुनौतियाँ:
परस्पर-संबद्ध ऋण (Interconnected Lending) और ढीले शासन मानदंडों के कारण डिफ़ॉल्ट के संक्रामक हो जाने की संभावना एक प्रमुख चुनौती है।
केंद्रित जोखिम निगरानी आवश्यक है, इस बात पर बल देते हुए कि विनियमन सुशासन का स्थान नहीं ले सकता।
पुनःवैश्वीकृत विश्व में SMEs की चुनौतियाँ:
दुनिया का पुनःवैश्वीकरण (re-globalization) और भू-राजनीतिक बदलाव लघु एवं मध्यम उद्यमों (SMEs) को विशेष रूप से मुक्त व्यापार समझौतों (FTAs) और क्षेत्रीय महत्वाकांक्षाओं के परिदृश्य में चुनौती दे सकते हैं।
नकदी प्रवाह में संभावित व्यवधानों को ध्यान में रखते हुए, बैंकों को SMEs के लिये संभावित जोखिमों का सावधानीपूर्वक आकलन करने और इस दिशा में तैयारी करने की आवश्यकता है।
देनदारियों का बदलता परिदृश्य:
डिजिटलीकरण और उभरती उपभोग प्रवृत्तियों के साथ देनदारियों (liabilities) का चरित्र बदल रहा है, जिसका असर खुदरा जमा पर पड़ रहा है।
उच्च क्रेडिट-डिपॉजिट अनुपात रखने वाले बैंकों को तरलता कवरेज में चुनौतियों का सामना करना पड़ सकता है।
भारतीय बचत में संरचनात्मक बदलाव के लिये बैंकरों की ओर से सतर्कता एवं विवेक की आवश्यकता है, जहाँ अनुकूल परिस्थितियों के बीच सावधानीपूर्वक निगरानी आवश्यक है।
आगे बढ़ते भारतीय बैंकिंग क्षेत्र को किस प्रकार सुदृढ़ किया जा सकता है?
बड़े बैंकों का निर्माण:
नरसिंहम समिति रिपोर्ट (1991) ने भारत के लिये विदेशी बैंकों के अलावा घरेलू एवं अंतर्राष्ट्रीय उपस्थिति रखने वाले तीन-चार प्रमुख वाणिज्यिक बैंकों के होने के महत्त्व को रेखांकित किया।
दूसरे स्तर में अर्थव्यवस्था में व्यापक उपस्थिति वाले विशिष्ट संस्थानों सहित कई मध्यम आकार के बैंक शामिल हो सकते हैं।
इन सुझावों के अनुरूप, सरकार ने पहले ही कुछ PSBs को समेकित कर दिया है और विकास वित्त संस्थान (DFI) एवं ‘बैड बैंक’ (Bad Bank) जैसी संस्थाओं की स्थापना के लिये उपाय किये हैं।
विभेदित बैंकों के लिये आवश्यकताएँ:
जबकि सार्वभौमिक बैंकिंग दृष्टिकोण को आमतौर पर पसंद किया गया है, विविध ग्राहकों और उधारकर्ताओं की विशिष्ट आवश्यकताओं को पूरा करने के लिये अलग-अलग बैंकिंग संस्थाओं की मांग मौजूद है।
ये विशिष्ट बैंक खुदरा, कृषि और MSMEs जैसे विशिष्ट क्षेत्रों में वित्तीय पहुँच की सुविधा प्रदान करेंगे।
इसके अतिरिक्त, प्रस्तावित DFIs या विशिष्ट बैंकों (niche banks) को विशेष संस्थाओं के रूप में स्थापित करने से उन्हें निम्न लागत वाली सार्वजनिक जमा तक पहुँच मिलेगी और बेहतर परिसंपत्ति-देयता प्रबंधन सक्षम होगा।
ब्लॉकचेन बैंकिंग:
इसकी मदद से उन्नत जोखिम प्रबंधन हासिल किया जा सकता है और नियो-बैंक (neo-banks) के पास डिजिटल वित्तीय समावेशन को आगे बढ़ाने और महत्वाकांक्षी एवं उभरते भारत की बढ़ती वृद्धि का समर्थन करने के लिये इस तकनीक का उपयोग करने का अवसर है।
भारतीय बैंकिंग के क्षेत्र में ब्लॉकचेन जैसी प्रौद्योगिकियों के कार्यान्वयन में विवेकपूर्ण पर्यवेक्षण को सुगम बनाने और बैंकों पर निगरानी एवं नियंत्रण को अधिक सुव्यवस्थित बनाने की क्षमता है।
नैतिक खतरे को संबोधित करना:
अभी तक सार्वजनिक क्षेत्र के बैंकों के विफल होने की घटनाएँ कम होती रही हैं, मुख्य रूप से इनमें निहित संप्रभु गारंटी के कारण, जिससे आम लोगों में वृहत भरोसा पैदा होता है।
लेकिन PSBs के निजीकरण की जारी प्रकिया इस आश्वासन को चुनौती देती है।
बैंकिंग सुधारों की आगामी लहर में व्यक्तिगत जमा बीमा में वृद्धि और कुशल व्यवस्थित समाधान तंत्र की आवश्यकता पर बल दिया जाना चाहिये।
इसका उद्देश्य नैतिक खतरे एवं प्रणालीगत जोखिमों को कम करना और सार्वजनिक खजाने पर वित्तीय बोझ को कम करना होना चाहिये।
ESG एकीकरण:
विशिष्ट बैंकों के लिये एक प्रतिष्ठित स्टॉक एक्सचेंज पर सूचीबद्ध होना और ESG (पर्यावरण, सामाजिक उत्तरदायित्व और शासन) ढाँचे को अपनाना लाभप्रद सिद्ध हो सकता है।
इस दृष्टिकोण का लक्ष्य दीर्घावधि में हितधारकों के लिये मूल्य को संवृद्ध करना है।
बैंकिंग संस्थानों को उन्नत बनाना:
भेद्यताओं को दूर करने के लिये, सरकार को विनियामक उपायों को परिष्कृत करना चाहिये, बैंकों को विविध ऋण पोर्टफोलियो विकसित कर सकने में सक्षम बनाना चाहिये, विशिष्ट क्षेत्रों के लिये नियामकों की स्थापना करनी चाहिये और जानबूझकर किये गए डिफ़ॉल्ट से प्रभावी ढंग से निपटने के लिये अधिक अधिकार प्रदान करना चाहिये।
कॉर्पोरेट बॉण्ड बाज़ार विकास को सुगम बनाना:
एक गतिशील वास्तविक अर्थव्यवस्था में एक उत्तरदायी बैंकिंग प्रणाली स्थापित करने के लिये कॉर्पोरेट बॉण्ड बाज़ार के विकास को बढ़ावा देने की आवश्यकता है, ताकि बैंक-केंद्रित आर्थिक मॉडल से परे आगे बढ़ा जा सके।
जोखिम प्रबंधन मॉडल को उन्नत बनाना:
राज्य सरकार के निकायों और अवसंरचना परियोजनाओं को ऋण देने से जुड़े संभावित जोखिमों का आकलन करने के लिये राज्य विशेष के अनुरूप आंतरिक जोखिम मॉडल (बैंक एक्सपोज़र जोखिम सूचकांक के समान) का विकास एवं कार्यान्वयन करें।
देनदारियों में परिवर्तन को संबोधित करना:
डिजिटलीकरण और उभरते उपभोग रुझानों से प्रभावित देनदारियों की बदलती प्रकृति को चिह्नित करें।
खुदरा जमा में बदलाव के अनुकूल रणनीति विकसित करें (विशेष रूप से टियर 1 और 2 केंद्रों में)।
भारत के विदेश मंत्री की हालिया मास्को यात्रा भारत-रूस संबंधों के ढाँचे में व्यापक रूप से महत्त्वपूर्ण है, जो दोनों देशों के बीच पहले से स्थापित विशेष और विशेषाधिकार प्राप्त भागीदारी को और आगे ले जाती है।
उभरते वैश्विक भू-राजनीतिक परिदृश्य में दोनों देशों के बीच अंतर्राष्ट्रीय मुद्दों और द्विपक्षीय मामलों पर उच्च स्तर की राजनीतिक भागीदारी अपेक्षित है।
भारत-रूस संबंध रणनीतिक रूप से महत्त्वपूर्ण क्यों हैं? 
समय की कसौटी पर खरी उतरी भागीदारी: 
शीत युद्ध के समय से संबंध: शीत युद्ध (Cold War) के दौरान एक महाशक्ति के रूप में सोवियत संघ ने इस भागीदारी में एक महत्त्वपूर्ण भूमिका रखी, जबकि भारत ने ‘विकासशील’ देशों के एक अंग और गुटनिरपेक्ष आंदोलन (Non-Aligned Movement) के एक नेता के रूप में निकटता से सहयोग किया।
वर्ष 1971 की भारत-सोवियत मैत्री संधि (Indo-Soviet Friendship Treaty): भारत-पाक युद्ध (1971) की पृष्ठभूमि में रूस ने भारत का समर्थन किया जबकि अमेरिका और चीन तब पाकिस्तान का साथ दे रहे थे।
भारत-रूस रणनीतिक साझेदारी पर घोषणा (Declaration on the India-Russia Strategic Partnership): अक्टूबर 2000 में भारत-रूस संबंधों ने द्विपक्षीय संबंधों के लगभग सभी क्षेत्रों में सहयोग के उन्नत स्तर के साथ गुणात्मक रूप से नया चरित्र प्राप्त कर लिया।
विशेष और विशेषाधिकार प्राप्त रणनीतिक साझेदारी (Special and Privileged Strategic Partnership): दिसंबर 2010 में रूसी राष्ट्रपति की भारत यात्रा के दौरान दोनों देशों की रणनीतिक साझेदारी को ‘विशेष और विशेषाधिकार प्राप्त रणनीतिक साझेदारी’ के स्तर तक बढ़ाया गया।
ऊर्जा सुरक्षा: 
रूस के पास दुनिया के सबसे बड़े प्राकृतिक गैस भंडारों में से एक है, जबकि भारत ने प्राकृतिक गैस पर निर्भरता बढ़ाने की दिशा में एक संक्रमण शुरू किया है।
भारत सक्रिय रूप से रूसी सुदूर-पूर्व (Russian Far East) से हाइड्रोकार्बन के आयात से संलग्न है।
परमाणु ऊर्जा के शांतिपूर्ण उपयोग के क्षेत्र में रूस भारत का एक महत्त्वपूर्ण भागीदार है।
रूस की तकनीकी सहायता से तमिलनाडु में कुडनकुलम परमाणु ऊर्जा संयंत्र (KKNPP) का निर्माण किया जा रहा है।
आर्थिक अभिसरण: 
रूस भारत का सातवाँ सबसे बड़ा व्यापारिक भागीदार है।
दोनों देशों का द्विपक्षीय व्यापार वर्ष 2025 तक 30 बिलियन अमेरिकी डॉलर के लक्ष्य को पार करता हुए पहले ही 45 बिलियन अमेरिकी डॉलर तक पहुँच गया है।
दोनों देश वर्ष 2025 तक द्विपक्षीय निवेश को 50 बिलियन अमेरिकी डॉलर तक बढ़ाने का लक्ष्य रखते हैं।
भू-राजनीति को संतुलित करना: 
चीन की आक्रामकता का प्रति-संतुलन: पूर्वी लद्दाख के सीमावर्ती क्षेत्रों में चीन की आक्रामकता ने भारत-चीन संबंधों को एक गतिरोध पर ला दिया है, लेकिन यह भी प्रकट हुआ है कि रूस चीन के साथ भारत के तनाव को कम करने में योगदान दे सकता है।
बहुध्रुवीयता के पक्ष-समर्थक: रूस और भारत दोनों ही बहुध्रुवीय विश्व की अवधारणा का समर्थन करते हैं।
यह उभरते रूस के लिये उपयुक्त है जो ‘महान शक्ति का दर्जा’ हासिल करने की आकांक्षा रखता है, जबकि यह उभरते भारत के लिये भी अनुकूल है जो संयुक्त राष्ट्र सुरक्षा परिषद में स्थायी सदस्यता और वैश्विक परिदृश्य में अपने क़द की वृद्धि की आकांक्षा रखता है।
मॉस्को लंबे समय से सुरक्षा परिषद के स्थायी सदस्यता के दायरे का विस्तार करने और परमाणु आपूर्तिकर्ता समूह में प्रवेश पाने की भारत की इच्छा (जिसे बीजिंग की ओर से अवरुद्ध किया जाता रहा है) का समर्थन करता रहा है।
दीर्घकालिक रक्षा संबंध: 
यह दोनों देशों के बीच हस्ताक्षरित सैन्य तकनीकी सहयोग कार्यक्रम समझौते (Agreement on the Programme for Military Technical Cooperation) द्वारा निर्देशित है।
रूस वर्तमान में भारत के कुल हथियार आयात में लगभग 47% हिस्सेदारी रखता है।
हालाँकि, ऐतिहासिक रूप से भारत द्वारा आयातित हथियारों में उसकी हिस्सेदारी 65% तक रही थी।
भारत की थल सेना में T-72 एवं T-90 जैसे रूसी टैंकों और इसके ज़मीनी हमलावर विमान बेड़े में MiG-21, Su-30 और MiG-29 विमानों के विभिन्न वेरिएंट महत्त्वपूर्ण भूमिका रखते हैं।
भारत का ब्रह्मोस मिसाइल रूस के साथ संयुक्त रूप से विकसित किया गया है।
अक्टूबर 2018 में भारत ने S-400 ट्रायम्फ मिसाइल प्रणाली के लिये रूस के साथ 5।
43 बिलियन अमेरिकी डॉलर के समझौते पर हस्ताक्षर किये।
भारत की आधी से अधिक पारंपरिक पनडुब्बियाँ सोवियत डिज़ाइन की हैं।
भारत-रूस संबंधों में विद्यमान प्रमुख मुद्दे कौन-से हैं? 
रूस के लिये रणनीतिक चौराहा: 
चीन के साथ रूस के घनिष्ठ संबंध: 
रूस के लिये, चीन के साथ उसकी लंबी सीमा-रेखा और पश्चिम के साथ प्रतिकूल संबंधों के कारण, दो मोर्चों पर टकराव से बचना एक महत्त्वपूर्ण अनिवार्यता है।
चूँकि रूस और चीन अपने सैन्य सहयोग को बढ़ा रहे हैं, संयुक्त आर्थिक पहलों में संलग्न हो रहे हैं तथा विभिन्न राजनयिक मोर्चों पर एकजुट हो रहे हैं, यह एक भू-राजनीतिक गतिशीलता का परिचय देता है जो भारत के पारंपरिक रणनीतिक विचार पहलुओं को प्रभावित कर सकता है।
पाकिस्तान से बढ़ती निकटता: 
हाल के वर्षों में रूस ने पाकिस्तान के साथ अपने संबंध में सुधार के प्रयास किये हैं।
यह बढ़ते अमेरिका-भारत संबंधों की प्रतिक्रिया भी हो सकती है।
भारत के लिये कूटनीतिक दुविधा: 
संयुक्त राज्य अमेरिका के साथ सुरक्षा संलग्नता: 
भारत ने संयुक्त राज्य अमेरिका के साथ सभी चार मूलभूत समझौते (foundational agreements) संपन्न कर लिये हैं।
भारत ने अमेरिका से पिछले दो दशकों में 20 बिलियन अमेरिकी डॉलर के हथियार भी खरीदे हैं 
भारत का महान शक्ति समीकरण एक ओर अमेरिका के साथ ‘व्यापक वैश्विक रणनीतिक भागीदारी’ तो दूसरी ओर रूस के साथ ‘विशेष और विशेषाधिकार प्राप्त भागीदारी’ के बीच चयन करने की दुविधा उत्पन्न करता है।
यूक्रेन संकट: 
रूस द्वारा यूक्रेन पर आक्रमण की प्रतिक्रिया में उस पर वैश्विक प्रतिबंध लगाए गए हैं क्योंकि रूस के कृत्यों को व्यापक रूप से एक संप्रभु राष्ट्र की क्षेत्रीय अखंडता के उल्लंघन एवं अंतर्राष्ट्रीय कानून की अवमानना के रूप में देखा गया है।
यूक्रेन पर रूसी आक्रमण की निंदा करने से परहेज करने और मॉस्को के साथ ऊर्जा एवं आर्थिक सहयोग का निरंतर विस्तार करने के लिये भारत को पश्चिम में उल्लेखनीय आलोचना का सामना करना पड़ा।
घटती आर्थिक संलग्नता: 
रक्षा आयात में गिरावट: अपने रक्षा आयात में विविधता लाने की इच्छा के कारण रूस से भारत के ऑर्डर में धीरे-धीरे गिरावट आई है और अन्य आपूर्तिकर्ताओं के साथ रूस के लिये प्रतिस्पर्द्धा बढ़ गई है।
बदतर पोस्ट-सेल सेवाएँ: रूस द्वारा प्रदत्त बिक्री बाद की सेवाओं और रखरखाव को लेकर भारत में असंतोष पाया जाता है।
आगे की राह: 
रक्षा गतिशीलता को संतुलित करना: 
रक्षा सहयोग बढ़ाना: रक्षा सहयोग के आधुनिकीकरण और विविधता लाने पर ध्यान देने के साथ रणनीतिक रक्षा साझेदारी जारी रखी जाए।
संयुक्त सैन्य उत्पादन: दोनों देश इस बात पर चर्चा कर रहे हैं कि वे अन्य देशों को रूसी मूल के उपकरण एवं सेवाओं के निर्यात के लिये उत्पादन आधार के रूप में भारत का उपयोग करने में किस प्रकार सहयोग कर सकते हैं।
उदाहरण के लिये, भारत और रूस ने ब्रह्मोस मिसाइलों के उत्पादन के लिये एक संयुक्त उद्यम का निर्माण किया है।
आर्थिक संलग्नता को सुगम बनाना: 
आर्थिक संबंधों का विविधिकरण: दोनों देशों को अपने आर्थिक संबंधों में विविधता लाने और इनका विस्तार करने पर ध्यान देना चाहिये।
इसमें सहयोग के लिये नए क्षेत्रों की खोज करना, व्यापार की मात्रा बढ़ाना और निवेश को प्रोत्साहित करना शामिल है।
व्यापार सुविधा: दोनों देशों को व्यापार बाधाओं को कम करने और व्यापार प्रक्रियाओं को सरल बनाने की दिशा में कार्य करना चाहिये।
दोनों देशों के व्यवसायों को सुचारू रूप से संचालित करने के लिये अनुकूल वातावरण बनाकर आर्थिक सहयोग बेहतर बनाना चाहिये।
रुपया-रूबल तंत्र: द्विपक्षीय व्यापार को पश्चिमी प्रतिबंधों के प्रभाव से बचाने के लिये दोनों पक्षों को रुपया-रूबल तंत्र (Rupee-Ruble Mechanism) का सहारा लेने की आवश्यकता है।
वैश्विक गतिशीलता को संतुलित करना: 
बहुपक्षीय संलग्नता: BRICS और SCO जैसे बहुपक्षीय मंचों पर निकटता से समन्वय किया जाए।
वैश्विक मुद्दों पर सहयोग करें, साझा मूल्यों एवं सिद्धांतों की वकालत करें और अंतर्राष्ट्रीय मंच पर साझा चुनौतियों का समाधान करने के लिये मिलकर कार्य करें।
संस्थागत तंत्र: नियमित संवाद और सहयोग के लिये संस्थागत तंत्र को सुदृढ़ किया जाए।
इसमें मौजूदा समझौतों की प्रभावशीलता को बढ़ाना और सरकारी अधिकारियों से लेकर व्यापारिक नेताओं तक विभिन्न स्तरों पर संलग्नता के लिये नए मंच का निर्माण करना शामिल है।
तकनीकी सहयोग स्थापित करना: 
नवाचार और प्रौद्योगिकी सहयोग: कृत्रिम बुद्धिमत्ता (AI), अंतरिक्ष अन्वेषण, साइबर सुरक्षा और नवीकरणीय ऊर्जा सहित विभिन्न उभरती प्रौद्योगिकियों में सहयोग को बढ़ावा दिया जाए।
संयुक्त अनुसंधान और विकास पहलों से दोनों देशों के लिये लाभकारी तकनीकी प्रगति प्राप्त हो सकती है।
ऊर्जा सुरक्षा: ऊर्जा क्षेत्र में सहयोग के अवसरों की तलाश करें, जिसमें तेल एवं गैस अन्वेषण, नवीकरणीय ऊर्जा परियोजना और ऊर्जा अवसंरचना के विकास में संयुक्त उद्यम स्थापित करना शामिल है।
ऊर्जा सुरक्षा चिंताओं को संबोधित करना पारस्परिक रूप से लाभप्रद सिद्ध हो सकता है।
सांस्कृतिक संपर्क को बढ़ावा देना: 
योग और सांस्कृतिक कूटनीति: सांस्कृतिक कूटनीति को बढ़ावा देने के लिये रूस में योग (Yoga) की लोकप्रियता का लाभ उठाएँ।
एक-दूसरे की संस्कृतियों के बारे में समझ को गहरा करने के लिये सांस्कृतिक कार्यक्रमों, भाषा शिक्षा और आदान-प्रदान को बढ़ावा दिया जाए।
सार्वजनिक कूटनीति: दोनों देशों के नागरिकों के बीच द्विपक्षीय संबंधों के बारे में जागरूकता और समझ पैदा करने के लिये सार्वजनिक कूटनीति प्रयासों में संलग्न हुआ जाए।
सकारात्मक आख्यानों को बढ़ावा देने के लिये मीडिया, सामाजिक मंचों और सांस्कृतिक कार्यक्रमों का उपयोग किया जाए।
‘विकसित भारत’ (Viksit Bharat) का औपचारिक शुभारंभ एक महत्त्वपूर्ण मील का पत्थर है।
भारत की स्वतंत्रता के 100वें वर्ष, यानी वर्ष 2047 तक भारत को विकसित राष्ट्र की श्रेणी में लाने की संभावना वास्तव में मनोरम है।
देश की तीव्र प्रगति को देखते हुए इस महत्त्वाकांक्षी लक्ष्य को साकार कर सकना संभव नज़र आता है।
यह क्षण इच्छित विकास की अवधारणा (concept of intended development) का मूल्यांकन करने का भी अवसर प्रदान करता है।
विकास प्राथमिकताओं और फोकस क्षेत्र का चयन जटिल और महत्त्वपूर्ण, दोनों है।
‘विकसित भारत’ के तहत आर्थिक विकास पर अत्यधिक बल दिया गया है।
हालाँकि, उत्तर- विकासवादियों (post-developmentalists) का तर्क है कि यह दृष्टिकोण विकास के यूरो-केंद्रित दृष्टिकोण को दर्शाता है।
विकास का यूरो-केंद्रित दृष्टिकोण: 
‘विकास का यूरो-केंद्रित दृष्टिकोण’ (Euro-centric View of Development) शब्दावली यूरोपीय या पश्चिमी दृष्टिकोण के आसपास केंद्रित विकास को समझने और उसका मूल्यांकन करने के दृष्टिकोण को संदर्भित करती है।
यह परिप्रेक्ष्य ऐतिहासिक रूप से आर्थिक, सामाजिक और राजनीतिक विकास संबंधी चर्चा पर हावी रहा है, जहाँ प्रायः यूरोपीय समाजों के अनुभवों एवं उपलब्धियों को प्रगति के मानक या आदर्श के रूप में रखा जाता है।
इसकी आलोचना होती रही है क्योंकि यह विकास के प्राथमिक मापकों के रूप में सकल घरेलू उत्पाद (GDP) और औद्योगीकरण जैसे पारंपरिक आर्थिक संकेतकों का उपयोग करता है।
विज़न इंडिया@2047: 
विजन इंडिया@2047 (Vision India@2047) अगले 25 वर्षों में भारत के विकास का खाका तैयार करने के लिये भारत के शीर्ष नीति थिंक टैंक नीति आयोग (NITI Aayog) द्वारा शुरू की गई एक परियोजना है।
परियोजना का लक्ष्य भारत को नवाचार एवं प्रौद्योगिकी में वैश्विक अग्रणी देश, मानव विकास एवं सामाजिक कल्याण का मॉडल और पर्यावरणीय संवहनीयता का चैंपियन या उत्साही पक्ष-समर्थक बनाना है।
‘विकसित भारत’ के विभिन्न पहलू कौन-से हैं? 
संरचनात्मक रूपांतरण: यह निम्न उत्पादकता वाले क्षेत्रों (जैसे कृषि) से उच्च उत्पादकता वाले क्षेत्रों (जैसे विनिर्माण एवं सेवाएँ) की ओर संसाधनों के संक्रमण को संदर्भित करता है।
इससे आर्थिक विकास को बढ़ावा मिल सकता है, रोज़गार सृजित हो सकते हैं और गरीबी कम हो सकती है।
श्रम बाज़ारों का निर्माण: इसमें श्रम आपूर्ति की गुणवत्ता एवं मात्रा में सुधार लाना, श्रमिकों के कौशल एवं रोज़गार योग्यता को बढ़ाना और निष्पक्ष एवं कुशल श्रम नियमों को सुनिश्चित करना शामिल है।
इससे श्रम उत्पादकता बढ़ सकती है, अनौपचारिकता कम हो सकती है और सामाजिक सुरक्षा को बढ़ावा मिल सकता है।
प्रतिस्पर्द्धात्मकता बढ़ाना: इसमें कंपनियों की दक्षता एवं नवाचार को बढ़ाना, उत्पादों एवं सेवाओं की गुणवत्ता एवं विविधता में सुधार करना और घरेलू एवं अंतर्राष्ट्रीय बाज़ारों का विस्तार करना शामिल है।
इससे आर्थिक गतिशीलता को बढ़ावा मिल सकता है, निर्यात बढ़ सकता है और निवेश आकर्षित हो सकता है।
वित्तीय और सामाजिक समावेशन में सुधार: इसमें गरीबों और हाशिए पर रहने वाले समूहों के लिये वित्तीय सेवाओं और सामाजिक कल्याण योजनाओं की पहुँच एवं सामर्थ्य का विस्तार करना शामिल है।
इससे उनकी आय, बचत और उपभोग के साथ-साथ उनके स्वास्थ्य, शिक्षा और सशक्तीकरण में सुधार हो सकता है।
शासन सुधार: इसमें शासन की संस्थाओं और प्रक्रियाओं को सुदृढ़ करना शामिल है, जैसे विधि का शासन, जवाबदेही, पारदर्शिता और भागीदारी।
इससे सार्वजनिक वस्तुओं एवं सेवाओं के वितरण में सुधार हो सकता है, भ्रष्टाचार कम हो सकता है और विश्वास एवं की वृद्धि हो सकती है।
हरित क्रांति के अंतर्गत अवसरों का लाभ उठाना: इसमें नवीकरणीय ऊर्जा, ऊर्जा दक्षता और जलवायु प्रत्यास्थता जैसी हरित प्रौद्योगिकियों और अभ्यासों को अपनाना और उन्हें बढ़ावा देना शामिल है।
इससे ग्रीनहाउस गैस उत्सर्जन को कम किया जा सकता है, पर्यावरणीय क्षति का शमन हो सकता है और वृद्धि एवं विकास के नए अवसर पैदा हो सकते हैं।
आर्थिक विकास से परे भारत के विकास के लिये मुख्य विचार-विषय कौन-से हैं? 
विश्व की सबसे बड़ी अर्थव्यवस्था बनने की चाहत भारत की सभी आकांक्षाओं को पूरा नहीं कर सकेगी।
हालाँकि भौतिक विकास महत्त्वपूर्ण है, यह वर्ष 2047 तक के भारत के विभिन्न लक्ष्यों में से केवल एक है।
विभिन्न आलोचक पारंपरिक आर्थिक विकास मॉडल पर सवाल उठाते रहे हैं, जहाँ वे प्रगति और आधुनिकता संबंधी विचारों को चुनौती देते हैं।
यह उपयुक्त समय है कि ‘विकसित भारत’ की अवधारणा पर पुनर्विचार किया जाए और भारत के विकास के अन्य महत्त्वपूर्ण पहलुओं को भी चिंतन के दायरे में लाया जाए।
विचार योग्य अन्य पहलू कौन-से हैं? 
विकास की इस यात्रा में ख़ुशहाली (Happiness) मुख्य लक्ष्य होना चाहिये।
ख़ुशहाली प्राप्त किये बिना विकास का कोई अर्थ नहीं है।
विडंबना यह है कि दुनिया के कई देश विकसित तो हो गये, लेकिन लोग ख़ुश नहीं हैं।
‘विकसित भारत’ के बजाय ‘ख़ुशहाल भारत-विकसित भारत’ (Happy India-Developed India) का थीम अपनाया जाना चाहिये।
समृद्ध राष्ट्र अनिवार्य रूप से ख़ुशहाल राष्ट्र नहीं हैं।
समृद्ध देशों ने केवल सकल घरेलू उत्पाद और प्रति व्यक्ति आय के विषय में अच्छा प्रदर्शन किया है, लेकिन सामाजिक और मनोवैज्ञानिक कल्याण संकेतकों के संदर्भ में वे बुरी तरह विफल रहे हैं।
विकास का यह दृष्टिकोण मानसिक स्वास्थ्य और सेहत की अनदेखी करता रहा है।
वैश्विक खुशहाली रिपोर्ट (World Happiness Report) 2023 से पता चलता है कि कई विकसित देश ख़ुशहाली के संकेतक पर अच्छा प्रदर्शन नहीं कर रहे हैं।
कुछ देशों ने दोनों ही स्थितियों को संतुलित तरीके से हासिल किया है।
फिनलैंड, डेनमार्क, आइसलैंड और नीदरलैंड जैसे देश सबसे ख़ुशहाल देश हैं।
उन्होंने सामाजिक विघटन की कीमत पर विकास प्राप्त नहीं किया है।
इसके बजाय, उन्होंने सामाजिक संबंध और सहायता प्रणालियों का निर्माण किया है।
भारत का मामला इसलिये भी महत्त्वपूर्ण है क्योंकि विश्व की पाँचवीं सबसे बड़ी अर्थव्यवस्था होने के बावजूद ख़ुशहाली के मामले यह 137 देशों की सूची में 126वें स्थान पर है।
विकास और ‘विकसित भारत’ का एजेंडा एक स्वप्न बनकर ही रह जाएगा यदि हम ख़ुशहाली सूचकांक में बेहतर प्रदर्शन करने में विफल रहें।
भारत के लिये खुशहाली-प्रेरित विकास मॉडल का क्या महत्त्व है? 
भारत के लिये खुशहाली-प्रेरित विकास मॉडल (Happiness-Induced Development Model) अत्यधिक प्रासंगिक है क्योंकि हम सामाजिक संबंधों और सांस्कृतिक अनिवार्यताओं द्वारा उल्लेखनीय रूप से शासित होते हैं।
इसके विपरीत, केवल आर्थिक विकास पर केंद्रित वर्तमान मॉडल हमारी सामाजिक व्यवस्था के लिये अत्यधिक विघटनकारी है।
विकास का यह रूप विकारों और अपराध को जन्म देता है।
इस विकास चक्र में जीवन के सभी पहलू एक साथ नहीं बदलते हैं, जिससे असंतुलन और विरोधाभास उत्पन्न होते हैं।
ऐसी चीज़ें हमारे समाज में दिखाई दे रही हैं, जहाँ औद्योगिक एवं आर्थिक विकास चिंताजनक रूप से बदल रहे हैं, लेकिन जीवन के गुणवत्ता संबंधी पहलू पिछड़ते जा रहे हैं।
ख़ुशहाली के मापन कई देशों में सार्वजनिक नीति के लक्ष्य बन गए हैं।
खुशहाली अब कोई व्यक्तिपरक मामला नहीं रह गया है।
विकास के खुशहाली-प्रेरित मॉडल को विकास या प्रगति के साथ संलग्न करना: 
मानव विकास सूचकांक (HDI) को एकीकृत करना: संकेतकों में HDI को वेटेज या महत्त्व दिया जाए, जिसमें जीवन प्रत्याशा, शैक्षिक प्राप्ति और आय स्तर शामिल होते हैं।
यह पारंपरिक आर्थिक संकेतकों से परे ‘वेल-बीइंग’ या सेहत/कल्याण का अधिक व्यापक मापन प्रदान करता है।
सामाजिक विकास सूचकांक (SDI) का समावेशन: सामाजिक विकास के लिये संयुक्त राष्ट्र अनुसंधान संस्थान (UN Research Institute for Social Development)  के सामाजिक विकास सूचकांक को संलग्न करें, जिसमें 16 मुख्य संकेतक शामिल हैं।
यह विभिन्न सामाजिक पहलुओं के संबंध में अंतर्दृष्टि प्रदान कर सकता है, जिससे विकास की समग्र समझ में योगदान प्राप्त हो सकता है।
‘ग्रीन इंडेक्स’ को अपनाना: विश्व बैंक के हरित सूचकांक (Green Index) का उपयोग करें, जो उत्पादित परिसंपत्तियों, प्राकृतिक संसाधनों और मानव संसाधनों के आधार पर किसी देश की समृद्धि का मूल्यांकन करता है।
यह सतत् विकास लक्ष्यों (SDGs) के अनुरूप है और आर्थिक प्रगति एवं पर्यावरणीय उत्तरदायित्व के बीच संतुलन को दर्शाता है।
अंतर्राष्ट्रीय मानव पीड़ा सूचकांक पर विचार करना: मानव पीड़ा से संबंधित मापदंडों के आधार पर किसी देश की सेहत का आकलन करने के लिये अंतर्राष्ट्रीय मानव पीड़ा सूचकांक (International Human Suffering Index) को एकीकृत करें।
यह जीवन की समग्र गुणवत्ता पर एक सूक्ष्म परिप्रेक्ष्य प्रदान करता है।
विविध सूचकांकों को संलग्न करना: वैश्विक नवाचार सूचकांक, विधि का शासन सूचकांक, निर्धनता सूचकांक, भ्रष्टाचार बोध सूचकांक, लैंगिक समानता सूचकांक और विश्व प्रेस स्वतंत्रता सूचकांक जैसे विभिन्न सूचकांकों को शामिल किया जाए।
इनमें से प्रत्येक सूचकांक विकास और खुशहाली के विशिष्ट पहलुओं को संबोधित करता है और एक अधिक व्यापक मूल्यांकन में योगदान देता है।
खुशहाली और कल्याण पर ध्यान केंद्रित करना: एक समर्पित सूचकांक या संकेतकों का समूह स्थापित करें जो विशेष रूप से खुशहाली और कल्याण का मापन करते हो।
इसमें खुशहाल भारत (Happy India) की दृष्टि के अनुरूप मानसिक स्वास्थ्य, सामाजिक संबंध और समग्र जीवन संतुष्टि जैसे कारक शामिल हो सकते हैं।
नियमित निगरानी और मूल्यांकन: चुने हुए सूचकांकों की नियमित रूप से निगरानी और मूल्यांकन के लिये एक सुदृढ़ प्रणाली लागू करें।
इससे सुनिश्चित होगा कि नीतियाँ और हस्तक्षेप दीर्घावधि में खुशहाली और कल्याण को बढ़ावा देने के लक्ष्य के अनुरूप हैं।
खुशहाली के लक्ष्यों के साथ नीति संरेखण: राष्ट्रीय नीतियों और विकास रणनीतियों को खुशहाली से संबंधित चिह्नित सूचकांकों और लक्ष्यों के साथ संरेखित करें।
यह सुनिश्चित करेगा कि सरकारी पहलें नागरिकों की भलाई में प्रत्यक्ष योगदान करेंगी।
शैक्षिक एवं जागरूकता कार्यक्रम: खुशहाली और कल्याण को प्राथमिकता देने की दिशा में सांस्कृतिक बदलाव को बढ़ावा देने के लिये शैक्षिक कार्यक्रम एवं जागरूकता अभियान क्रियान्वित करना चाहिये।
इसमें मानसिक स्वास्थ्य से जुड़े कलंक को कम करने, कार्य-जीवन संतुलन को बढ़ावा देने तथा सामाजिक संबंधों के महत्त्व पर बल देने संबंधी पहलें शामिल हो सकती हैं।
हरित क्रांति (Green Revolution) के कारण आज हम कृषि उपज में आत्मनिर्भर बन गए हैं।
लेकिन हरित क्रांति के क्षेत्रों में मृदा के क्षरण, जैव विविधता की हानि, प्राकृतिक संसाधनों की कमी आदि के रूप में नकारात्मक पर्यावरणीय प्रभाव भी बहुत अधिक दिखाई दे रहे हैं।
सतत/संवहनीय कृषि पद्धतियों में से एक जो हाल के समय में गति पकड़ रही है, वह है प्राकृतिक कृषि (Natural Farming- NF)।
यह ‘स्थानीय पारिस्थितिकी के अनुसार की जाने वाली कृषि है और इसलिये इसे कृषि पारिस्थितिकी (agroecology) भी कहा जाता है।
’ 

प्राकृतिक कृषि: 
अवधारणा: प्राकृतिक खेती एक रसायन-मुक्त कृषि पद्धति है जो स्थानीय रूप से उपलब्ध संसाधनों और पारंपरिक पद्धतियों का उपयोग करती है।
यह कृषि पारिस्थितिकी पर आधारित है और फसलों, पेड़ों एवं पशुधन को एकीकृत करती है।
प्राकृतिक खेती मृदा की गुणवत्ता एवं स्वास्थ्य में सुधार के लिये लाभकारी सूक्ष्मजीवों का भी उपयोग करती है।
प्राकृतिक खेती बनाम जैविक खेती 
जैविक खेती/कृषि: जैविक खेती (Organic Farming) ऐसी कृषि प्रणाली है जो बिना किसी सिंथेटिक इनपुट के फसल उत्पादन एवं पशुपालन के लिये पारंपरिक विधियों का उपयोग करती है।
इसमें सिंथेटिक उर्वरकों, कीटनाशकों, एंटीबायोटिक्स, आनुवंशिक रूप से संशोधित जीवों और वृद्धि हार्मोन से परहेज करना शामिल है।
यह प्राकृतिक खेती से किस प्रकार भिन्न है? 
प्राकृतिक खेती/कृषि न्यूनतम मानवीय हस्तक्षेप और पारिस्थितिकी अनुकरण (ecosystem mimicry) पर बल देती है, जबकि जैविक खेती जैविक आदानों या इनपुट के उपयोग पर ध्यान केंद्रित करती है और विशिष्ट मानकों का पालन करती है।
प्राकृतिक खेती किसी भी आयातित उर्वरक या मृदा संशोधन के उपयोग को निषिद्ध करती है, जबकि जैविक खेती खाद, खनिज चट्टानों और पादप या पशु स्रोतों से प्राप्त उर्वरकों के उपयोग की अनुमति देती है।
प्राकृतिक खेती जैव विविधता को बढ़ावा देने, मृदा स्वास्थ्य को संरक्षित करने, पादपों एवं पशुओं के स्वास्थ्य का समर्थन करने और फसल की पैदावार में सुधार लाने के लिये पारिस्थितिक सिद्धांतों पर निर्भर करती है, जबकि जैविक खेती कृषि पारिस्थितिकी तंत्र की उत्पादकता एवं पारिस्थितिक जीवन शक्ति को इष्टतम करने के लिये जैविक सामग्री एवं तकनीकों का उपयोग करती है।
प्राकृतिक खेती किसी भी रसायन के उपयोग को हतोत्साहित करती है, जबकि जैविक खेती में मनुष्यों एवं पर्यावरण के लिये सुरक्षित माने जाने वाले अनुमोदित रसायनों की अनुमति है।
प्राकृतिक खेती एक दार्शनिक दृष्टिकोण पर आधारित है जो प्रकृति के स्वयं के ज्ञान को प्रतिबिंबित करती है, जबकि जैविक खेती एक समग्र कृषि प्रणाली है जिसे सावधानीपूर्वक अभिकल्पित एवं विनियमित किया जाता है।
प्राकृतिक खेती के क्या लाभ हैं? 
पर्यावरणीय लाभ: 
स्वस्थ मृदा: कम्पोस्टिंग एवं मल्चिंग जैसी प्राकृतिक खेती की तकनीकें लाभकारी सूक्ष्मजीवों और कार्बनिक पदार्थों को बढ़ावा देकर मृदा की उर्वरता को बढ़ाती हैं।
इससे बेहतर जलधारण, पोषक तत्वों की उपलब्धता में वृद्धि और बेहतर फसल पैदावार सुनिश्चित होती है।
जल संरक्षण: मल्चिंग और ड्रिप सिंचाई जैसी प्राकृतिक विधियाँ मृदा में नमी बनाए रखने में मदद करती हैं, जिससे जल के अत्यधिक उपयोग की आवश्यकता कम हो जाती है।
यह सतत जल प्रबंधन और सूखे की स्थिति से निपटने के लिये महत्त्वपूर्ण है।
प्रदूषण की कमी: उर्वरकों और कीटनाशकों को प्राकृतिक विकल्पों के साथ प्रतिस्थापित कर, प्राकृतिक खेती मृदा, जल निकायों और वातावरण के प्रदूषण को पर्याप्त कम कर देती है।
यह पारिस्थितिक तंत्र और मानव स्वास्थ्य की हानिकारक रसायनों से रक्षा करती है।
जलवायु परिवर्तन शमन: पारंपरिक कृषि की तुलना में प्राकृतिक खेती पद्धतियों में आम तौर पर निम्न ‘कार्बन फुटप्रिंट’ पाया जाता है।
इसके अतिरिक्त, स्वस्थ मृदा कार्बन सिंक के रूप में कार्य करती है, ग्रीनहाउस गैसों को जब्त या ग्रहण करती है और जलवायु परिवर्तन शमन में योगदान देती है।
किसानों को लाभ: 
लागत में कमी: प्राकृतिक खेती स्थानीय रूप से उपलब्ध संसाधनों और कम्पोस्ट एवं जैव-कीटनाशकों जैसे ऑन-फार्म कृषि इनपुट पर निर्भर करती है, जिससे रासायनिक उर्वरकों एवं कीटनाशकों जैसे महंगे बाहरी इनपुट पर निर्भरता कम हो जाती है।
इससे उत्पादन की कुल लागत में कमी आती है और किसानों की लाभप्रदता में सुधार होता है।
बेहतर कृषि प्रत्यास्थता: प्राकृतिक खेती की तकनीकें मृदा स्वास्थ्य और जैव विविधता को बढ़ावा देकर सूखे और बाढ़ जैसी चरम मौसमी घटनाओं के प्रति खेतों को अधिक प्रत्यास्थी बनाती हैं।
इससे अधिक स्थिरता आती है और किसानों के लिये जोखिम कम हो जाता है।
किसानों के स्वास्थ्य में सुधार: प्राकृतिक खेती हानिकारक रसायनों से संपर्क का उन्मूलन कर किसानों के स्वास्थ्य एवं सेहत की रक्षा करती है।
उपभोक्ताओं को लाभ: 
सुरक्षित खाद्य: प्राकृतिक खेती हानिकारक रासायनिक अवशेषों से मुक्त खाद्य का उत्पादन करती है, जिससे उपभोक्ताओं के लिये सुरक्षित एवं स्वस्थ उपभोग की स्थिति बनती है।
खाद्य की गुणवत्ता में सुधार: अध्ययनों से पता चलता है कि प्राकृतिक रूप से उगाए गए खाद्य में उच्च स्तर के ‘एंटीऑक्सिडेंट’ एवं अन्य लाभकारी पोषक तत्व मौजूद हो सकते हैं, जिससे उपभोक्ताओं के लिये बेहतर स्वास्थ्य परिणाम प्राप्त हो सकते हैं।
सतत कृषि के लिये समर्थन: जो उपभोक्ता प्राकृतिक खाद्य उत्पादों का चयन करते हैं, वे अप्रत्यक्ष रूप से पर्यावरण एवं किसानों को लाभ पहुँचाने वाली अधिक सतत एवं नैतिक कृषि प्रणाली का समर्थन करते हैं।
प्राकृतिक खेती से संबद्ध प्रमुख चुनौतियाँ कौन-सी हैं? 
सीमित बाज़ार: प्राकृतिक खेती से संलग्न किसानों को अपने उत्पादों के लिये प्रीमियम मूल्य प्राप्त नहीं होता है, क्योंकि विभेदित बाज़ार, मानक एवं प्रोटोकॉल पर्याप्त रूप से मौजूद नहीं हैं।
कई किसान स्वीकार करते हैं कि NF उत्पाद मुख्यतः घरेलू उपभोग के लिये हैं।
इसके साथ ही, प्राकृतिक खेती के लिये प्रमाणन एवं मानकीकरण की कमी है, जिससे इन्हें जैविक या पारंपरिक खेती से पृथक रूप से देखना कठिन हो जाता है।
निम्न आरंभिक पैदावार: प्राकृतिक खेती स्वस्थ मृदा पारितंत्र के निर्माण पर निर्भर करती है, जिसमें समय लगता है।
इससे प्रायः पारंपरिक कृषि पद्धतियों—जो त्वरित वृद्धि के लिये रासायनिक इनपुट पर निर्भर होते हैं, की तुलना में आरंभिक वर्षों में कम पैदावार प्राप्त होती है।
‘सेंटर फॉर सस्टेनेबल एग्रीकल्चर’ द्वारा आंध्र प्रदेश में किये गए एक अध्ययन में पाया गया कि प्राकृतिक खेती से संबद्ध खेतों में धान की पैदावार पहले वर्ष पारंपरिक खेतों की तुलना में 20% कम थी और धीरे-धीरे सुधार के साथ यह तीन वर्षों की अवधि में पारंपरिक पैदावार के स्तर पर पहुँची।
जागरूकता और प्रशिक्षण की कमी: कई किसान प्राकृतिक खेती तकनीकों के संबंध में ज्ञान एवं व्यावहारिक कौशल की कमी रखते हैं, जिससे वे इसे अपनाने के प्रति झिझक रखते हैं।
प्रशिक्षण कार्यक्रमों और विस्तार सेवाओं तक सीमित पहुँच इस समस्या को और बढ़ा देती है।
हिमाचल प्रदेश में, प्राकृतिक खेती को बढ़ावा देने की सरकारी पहल के बावजूद, कई किसान विशिष्ट अभ्यासों और लाभों से अनभिज्ञ हैं, जिससे व्यापक रूप से इसे अपनाने में बाधा आ रही है।
जैविक इनपुट की उपलब्धता एवं वहनीयता: मृदा स्वास्थ्य और बाज़ार मांग के संबंध में दीर्घकालिक लाभों के बावजूद, जैविक कपास के बीजों की उच्च लागत किसानों को प्राकृतिक कपास की खेती करने से हतोत्साहित करती है।
कीट और रोग प्रबंधन: प्राकृतिक खेती कीट और रोग नियंत्रण के लिये पारिस्थितिक तरीकों पर निर्भर करती है, जो अल्पावधि में रासायनिक कीटनाशकों से कम प्रभावी सिद्ध हो सकती है।
इससे किसानों के अधिक सतर्क रहने और निवारक उपाय अपनाने की आवश्यकता उत्पन्न होती है।
उदाहरण के लिये, जम्मू-कश्मीर में सेब उत्पादकों को प्राकृतिक तरीकों का उपयोग कर कोडलिंग मॉथ (codling moth) संक्रमण का प्रबंधन करने में चुनौतियों का सामना करना पड़ रहा है, जिसके कारण कुछ किसान रासायनिक कीटनाशकों की ओर वापस लौट रहे हैं।
प्राकृतिक खेती को बढ़ावा देने के लिये क्या उपाय किये जाने चाहिये? 
वैकल्पिक और विभेदित बाज़ारों का विकास करना: यदि देश को प्राकृतिक खेती की ओर आगे बढ़ना है तो सरकार को वैकल्पिक बाज़ारों का पता लगाना चाहिये।
प्राकृतिक खेती के लिये वैकल्पिक बाज़ारों के विस्तार के संबंध में यहाँ कुछ विचार प्रस्तुत किये गए हैं: 
सार्वजनिक वितरण प्रणाली (Public Distribution System- PDS): 
PDS में प्राकृतिक खेती के उत्पादों को एकीकृत करने से न केवल किसानों के लिये एक स्थिर बाज़ार उपलब्ध हो सकता है, बल्कि इससे वृहत आबादी के लिये स्वस्थ एवं रसायन-मुक्त खाद्य की उपलब्धता भी सुनिश्चित हो सकती है।
मौजूदा तंत्र का उपयोग करना: 
प्राथमिक कृषि सहकारी समितियों और विपणन संघों के मौजूदा नेटवर्क को भी शामिल किया जा सकता है।
किसान उत्पादक संगठनों (FPOs) के साथ सहयोग करने से उत्पादन, खरीद और वितरण की दक्षता में वृद्धि हो सकती है।
मध्याह्न भोजन कार्यक्रम (Mid-day Meal Programme): 
मध्याह्न भोजन कार्यक्रम खाद्य के आयात के बदले स्थानीय विकेंद्रीकृत प्रणालियों का उपयोग करने के रूप में एक नया बाज़ार बन सकता है।
इसमें FPOs की भागीदारी के साथ आस-पास के क्षेत्रों से प्राप्त उपज का उपयोग करते हुए स्थानीय उत्पादन, खरीद, भंडारण और वितरण करना शामिल है।
स्थानीय आवश्यकताओं के लिये स्थानीय फसल का मूल मंत्र होना चाहिये।
समर्पित हाट: 
आंध्र प्रदेश, तेलंगाना और तमिलनाडु में किसानों के बाज़ारों की एक शृंखला के रूप में लगभग 43,000 ग्रामीण हाट मौजूद हैं।
उनमें से कुछ को प्रमाणित NF उपज को समर्पित किया जा सकता है और ‘बैकवर्ड इंटीग्रेशन’ विकसित किया जा सकता है।
उपभोक्ता सहकारी समितियाँ स्थापित करना: 
उपभोक्ता सहकारी समितियों (Consumer Cooperatives) को प्रमुख शहरों के शहरी/परि-शहरी क्षेत्रों में भी स्थापित किया जा सकता है जहाँ कृषि भूमि 100 किमी के दायरे में हो।
तिरुमाला तिरुपति देवस्थानम (TTD) ने वर्ष 2022 में देवताओं के प्रसाद (लड्डू प्रसादम, अन्न प्रसादम)) के लिये कीटनाशक मुक्त उपज प्राप्त करने के लिये 5000 स्वयं सहायता समूहों के साथ एक व्यवस्था का निर्माण किया है।
प्रमाणीकरण का प्रभावी कार्यान्वयन: हितधारकों के बीच एक आम समझ स्थापित करने के लिये केंद्र सरकार ने भागीदारीपूर्ण गारंटी प्रणाली (Participatory Guarantee System- PGS-India) की शुरुआत की है और हिमाचल प्रदेश राज्य ने तीसरे पक्ष के प्रमाणीकरण के बिना गुणवत्ता सुनिश्चित करने के लिये प्राकृतिक खेती हेतु एक स्व-प्रमाणन उपकरण (CETARA-NF) विकसित किया है।
भारतीय मानक ब्यूरो (BIS) ने प्राकृतिक खेती और उसके उत्पादों को लेबल करने के लिये शर्तों का एक मसौदा तैयार किया है जहाँ इसे जैविक खेती अलग रूप में चिह्नित किया गया है।
मानकों का पालन करने के लिये प्रोत्साहन एवं मान्यता, हितधारक सहयोग और नीति समर्थन क्षेत्र एवं बाज़ार स्तर पर प्रभावी कार्यान्वयन के लिये आवश्यक हैं।
जागरूकता बढ़ाना: किसानों और उपभोक्ताओं के बीच जागरूकता बढ़ाना आवश्यक है।
ये दोनों कार्य आसान नहीं हैं, क्योंकि खाद्य/कृषि यदि संस्कृति नहीं भी हो तो एक प्रभावशाली आदत अवश्य है।
कुछ अनुमानों से संकेत मिलता है कि यह विशिष्ट बाज़ार लगभग 20-25% की दर से बढ़ रहा है, बावजूद इसके कि उपभोक्ताओं को यह पता नहीं है कि लेबल/उत्पाद कितना वास्तविक है! 
यदि हम विश्वसनीयता ला सकें तो हमारी खाद्य प्रणालियाँ धीरे-धीरे बेहतरी की ओर आगे बढ़ सकती हैं।
वर्ष 2014 में लॉन्च की गई ‘मेक इन इंडिया’ (Make in India- MII)) पहल 1970 के दशक में आजमाई गई भारत की आत्मनिर्भरता की नीति (policy of self-sufficiency) से प्रस्थान का प्रतिनिधित्व करती है।
अतीत के दृष्टिकोण के विपरीत, मेक इन इंडिया पहल लाइसेंस राज, आत्मनिर्भरता या आयात-प्रतिस्थापनकारी औद्योगीकरण की स्मृतियाँ नहीं उत्पन्न करती।
यह व्यापक रूप से अलग है, हालाँकि कुछ क्षेत्रों में मेक इन इंडिया के कार्यान्वयन को लेकर चिंताएँ जताई गई हैं।
मेक इन इंडिया नीति क्या है? 
नीति: 
मेक इन इंडिया पहल घरेलू विनिर्माण को बढ़ावा देने और भारत को वैश्विक विनिर्माण केंद्र में बदलने के लिये वर्ष 2014 में भारत सरकार द्वारा शुरू किया गया एक प्रमुख कार्यक्रम है।
यह अभियान निवेश को सुविधाजनक बनाने, नवाचार को बढ़ावा देने, कौशल विकास को संवृद्ध करने, बौद्धिक संपदा की रक्षा करने और श्रेणी विनिर्माण अवसंरचना में सर्वोत्कृष्ट का निर्माण करने के लिये लॉन्च किया गया।
उद्देश्य: 
विनिर्माण क्षेत्र की विकास दर को बढ़ाकर 12-14% प्रतिवर्ष करना।
वर्ष 2022 तक (बाद में इसे संशोधित कर 2025 कर दिया गया) विनिर्माण क्षेत्र में 100 मिलियन अतिरिक्त रोज़गार अवसर सृजित करना)।
वर्ष 2025 तक सकल घरेलू उत्पाद में विनिर्माण क्षेत्र का योगदान 25% तक बढ़ाना।
रणनीतियाँ: 
व्यावसायिक प्रक्रियाओं को सुव्यवस्थित करना: कंपनियों के लिये भारत में व्यापार करना सुगम बनाने के लिये नौकरशाही बाधाओं को कम करना और नियमों को सरल बनाना।
अवसंरचना का विकास करना: उद्योगों के लिये विश्वसनीय एवं सक्षम अवसंरचना प्रदान करने के लिये बंदरगाहों, सड़कों, रेलवे और बिजली उत्पादन का उन्नयन करना।
कार्यबल को कुशल बनाना: विनिर्माण क्षेत्र के लिये कुशल श्रमिकों के पूल के निर्माण के लिये कौशल विकास कार्यक्रमों में निवेश करना।
निवेश को प्रोत्साहन देना: विनिर्माण क्षेत्र में विदेशी एवं घरेलू निवेश को आकर्षित करने के लिये कर छूट, सब्सिडी और अन्य प्रोत्साहनों की पेशकश करना।
प्रमुख क्षेत्रों पर ध्यान केंद्रित करना: विकास के लिये विशिष्ट क्षेत्रों को लक्षित करना, जैसे ऑटोमोबाइल, एयरोस्पेस, रक्षा, इलेक्ट्रॉनिक्स और फार्मास्यूटिकल्स।
डेरिवेटिव: मेक इन इंडिया के कम से कम दो अन्य डेरिवेटिव भी हैं: ‘मेड इन इंडिया’ और ‘मेक फॉर इंडिया’।
मेड इन इंडिया (Made in India) से तात्पर्य है भारत में उत्पादों की असेंबलिंग या विनिर्माण, भले ही उनके घटक विदेश में विनिर्मित किये गए हों।
यह मूलतः श्रम, पूंजी, उद्यमिता, प्रौद्योगिकी आदि भारतीय उत्पादन पहलुओं का उपयोग करने वाले विनिर्माताओं को बढ़ावा देने के लिये एक ब्रांडिंग रणनीति है।
मेक फॉर इंडिया (Make for India) से तात्पर्य ऐसे उत्पादों के उत्पादन से है जिनका भारत में ही उपभोग किया जाना है और जहाँ घरेलू बाज़ार के लिये विनिर्माण पर ध्यान केंद्रित किया गया है।
मेक इन इंडिया की शुरूआत के पीछे क्या तर्क था? 
मेक इन इंडिया को वर्ष 2014 में एक सुदृढ़ एवं प्रतिस्पर्द्धी विनिर्माण क्षेत्र का निर्माण करने के लिये डिज़ाइन की गई पिछली पहलों (जैसे NIP 2011, अर्थव्यवस्था का उदारीकरण आदि) की अगली कड़ी के रूप में लॉन्च किया गया।
भारतीय विनिर्माण क्षेत्र की वृद्धि अपर्याप्त भौतिक अवसंरचना, एक जटिल एवं भ्रष्ट नियामक वातावरण और कुशल श्रमबल की अपर्याप्त उपलब्धता जैसे कारकों से बाधित थी।
मेक इन इंडिया को सकल घरेलू उत्पाद में विनिर्माण क्षेत्र के योगदान को 1980 के दशक की शुरुआत से ही गतिहीन 15% से बढ़ाकर कम से कम 25% करने और 100 मिलियन अतिरिक्त रोज़गार अवसर सृजित करने के लिये लॉन्च किया गया।
हालाँकि, स्पष्ट है कि यह इस दृष्टिकोण से सफल नहीं हुआ।
राष्ट्रीय विनिर्माण नीति (NMP) 2011 के गतिशील उद्देश्यों के अलावा, इसका उद्देश्य “भारत को एक वैश्विक डिज़ाइन और विनिर्माण निर्यात केंद्र में बदलना” था।
दूसरे शब्दों में, विश्व के लिये मेक इन इंडिया का लक्ष्य रखा गया था।
मेक इन इंडिया की सफलताएँ और विफलताएँ क्या रही हैं? 
सफलताएँ: 
भारत ने विश्व बैंक के कारोबार सुगमता सूचकांक (Ease of Doing Business Index) में अपनी रैंकिंग में सुधार किया है जहाँ वर्ष 2014 में 142वें से वर्ष 2020 में 63वें स्थान पर पहुँच गया।
भारत ने रक्षा, रेलवे, नागरिक उड्डयन जैसे विभिन्न क्षेत्रों को निजी एवं विदेशी निवेश के लिये खोल दिया।
भारत ने ऑटोमोबाइल, इलेक्ट्रॉनिक्स, नवीकरणीय ऊर्जा, कपड़ा जैसे कुछ क्षेत्रों में वृद्धि देखी है।
भारत मोबाइल फोन विनिर्माण में अग्रणी देश बन गया जहाँ वर्ष 2017-18 में 200 से अधिक इकाइयों ने 225 मिलियन से अधिक हैंडसेट का उत्पादन किया।
विफलताएँ: 
भारत अपने उत्पादों और सेवाओं के लिये एक अंतरराष्ट्रीय विशिष्ट बाज़ार का निर्माण कर सकने में विफल रहा।
भारत वर्ष 2025 तक सकल घरेलू उत्पाद में विनिर्माण क्षेत्र की हिस्सेदारी को 25% तक बढ़ाने, 100 मिलियन अतिरिक्त रोज़गार अवसर सृजित करने और विनिर्माण विकास को 12-14% प्रति वर्ष तक बढ़ाने के अपने लक्ष्य को पूरा कर सकने में विफल रहा।
भारत को नीतिगत गतिहीनता (policy paralysis), प्रतिस्पर्द्धात्मक लाभ की कमी, निवेश संकट, व्यापार संरक्षणवाद, अवसंरचनागत बाधाएँ, श्रम संबंधी मुद्दे जैसी चुनौतियों का सामना करना पड़ा।
मेक इन इंडिया अपने उद्देश्यों को प्राप्त करने में विफल क्यों रहा? 
मेक इन इंडिया के एक भाग के रूप में प्रोडक्शन-लिंक्ड प्रोत्साहन (PLI) योजना लागू की गई जिसका उद्देश्य था प्रमुख क्षेत्रों एवं अत्याधुनिक प्रौद्योगिकी में निवेश आकर्षित करना; दक्षता सुनिश्चित करना और विनिर्माण क्षेत्र में आकारिक एवं मितव्ययी लाभ (economies of size and scale) का निर्माण करना तथा भारतीय कंपनियों एवं विनिर्माताओं को विश्व स्तर पर प्रतिस्पर्द्धी बनाना।
अतिरिक्त लक्ष्य सोने पर सुहागा की तरह होते हैं, लेकिन हमारे वृहत कार्यबल, विशेषकर महिलाओं के लिये, रोज़गार पैदा करने का प्राथमिक लक्ष्य पूरा नहीं हो सका।
यह केवल श्रम-गहन विनिर्माण के माध्यम से ही प्राप्त किया जा सकता है।
चीन का उदाहरण बतलाता है कि अधिकाधिक रोज़गार सृजन के लिये विनिर्माण में ‘स्केल’ का प्रभाव महत्त्वपूर्ण है।
क्या MSMEs रोज़गार की समस्या का समाधान कर सकते हैं? 
भारत का श्रम बाज़ार अनुसंधान असंगठित क्षेत्र में कम वेतन, निम्न उत्पादकता और मुख्यतः अनौपचारिक नौकरियों की उपस्थिति की ओर इंगित करता है।
भारत के 63 मिलियन सूक्ष्म, लघु एवं मध्यम उद्यमों (MSMEs) में से 99% से अधिक असंगठित क्षेत्र में कार्यरत हैं, जिनमें उत्पादक रोज़गार सृजन के लिये बहुत कम लचीलापन पाया जाता है।
उनका महज निर्वाहकारी अस्तित्व (hand-to-mouth existence) रोज़गार या स्केल के लिये कोई नुस्खा सिद्ध नहीं हो सकता।
रोज़गार सृजन के लिये क्या करने की आवश्यकता है? 
खिलौने, रेडीमेड परिधान और जूते जैसे क्षेत्रों के लिये PLI के अलावा एक सुविचारित राष्ट्रीय औद्योगिक नीति की आवश्यकता है।
PLI उच्च-स्तरीय विनिर्माण के लिये अच्छा है, लेकिन बड़े पैमाने पर रोज़गार सृजन के लिये औद्योगिक नीति सबसे अच्छा विकल्प होगा।
औसत शैक्षिक उपलब्धियों एवं कौशल वाले एक श्रम प्रचुर देश (labour abundant country) में वृहत उत्पादक रोज़गार सृजन को आकार देने के लिये औद्योगिकी नीति आवश्यक है।
राष्ट्रीय औद्योगिक नीति रोज़गार सृजन में किस प्रकार मदद कर सकती है? 
पहले से मौजूद और नए उद्योगों को उनके उत्पादन, निर्यात एवं नवाचार का विस्तार करने के लिये प्रोत्साहन और सहायता प्रदान करना।
इससे औद्योगिक क्षेत्र में श्रम एवं कौशल की मांग बढ़ सकती है और रोज़गार के अधिक अवसर पैदा हो सकते हैं।
सड़क, बंदरगाह, बिजली एवं डिजिटल नेटवर्क जैसी अवसंरचना एवं कनेक्टिविटी का विकास करना, जो वस्तुओं, सेवाओं और लोगों की आवाजाही को सुविधाजनक बना सके।
इससे उद्योगों की दक्षता एवं प्रतिस्पर्द्धात्मकता में सुधार हो सकता है और निर्माण एवं रखरखाव संबंधी क्षेत्रों में अधिक रोज़गार अवसर सृजित हो सकते हैं।
शिक्षा, प्रशिक्षण और आजीवन अधिगम कार्यक्रमों के माध्यम से कार्यबल के कौशल एवं क्षमताओं को बढ़ाना, जो उद्योगों की ज़रूरतों और मांगों से संगत हो सकें।
इससे श्रम बल की उत्पादकता एवं गुणवत्ता में सुधार हो सकता है और ज्ञान-आधारित एवं उच्च-मूल्य वाले क्षेत्रों में अधिक नौकरियाँ पैदा हो सकती हैं।
स्टार्ट-अप, छोटे एवं मध्यम उद्यमों और सामाजिक उद्यमों के निर्माण एवं विकास को प्रोत्साहित करने वाली नीतियों और कार्यक्रमों के माध्यम से उद्यमिता एवं नवाचार को बढ़ावा देना।
यह नवाचार एवं रचनात्मकता की संस्कृति को बढ़ावा दे सकता है और उभरते हुए एवं गतिशील क्षेत्रों में अधिक नौकरियाँ पैदा कर सकता है।
औद्योगिक नीति को निर्धनता उन्मूलन, लैंगिक समानता और जलवायु परिवर्तन शमन जैसे सामाजिक एवं पर्यावरणीय लक्ष्यों के साथ संरेखित करना।
यह सुनिश्चित कर सकता है कि औद्योगिक विकास समावेशी, संवहनीय एवं उत्तरदायी है और यह हरित एवं सामाजिक क्षेत्रों में अधिक रोज़गार उत्पन्न करता है।
जैसे-जैसे दुनिया डिजिटलीकरण के क्षेत्र में आगे बढ़ रही है, साइबर हमलों का खतरा भी बढ़ता जा रहा है और भारत भी इससे अछूता नहीं है।
अक्टूबर 2023 में अमेरिकी कंपनी ‘रिसिक्योरिटी’ (Resecurity) ने उजागर किया कि भारतीयों के निजी डेटा डार्क वेब (dark web) पर उपलब्ध हैं।
ख़बरों की भीड़ में इसे नज़रअंदाज करना आसान होता, लेकिन डेटा के आकार और संवेदनशीलता ने तुरंत इस ओर ध्यान आकर्षित किया।
इस डेटा सेट का विक्रेता 55% भारतीय आबादी (लगभग 81।
5 करोड़ भारतीय नागरिक) की सत्यापन योग्य, संवेदनशील सूचना प्रदान करने का दावा कर रहा था।
इन सूचनाओं में लोगों के नाम, फोन नंबर, आधार नंबर, पासपोर्ट नंबर और पता जैसी व्यक्तिगत पहचान-योग्य जानकारी शामिल थी।
मात्र 80,000 अमेरिकी डॉलर पर इस डेटा की बिक्री की जा रही थी।
सक्रिय हुई दिल्ली पुलिस ने 18 दिसंबर को इस मामले में चार लोगों को गिरफ़्तार किया।
साइबर हमलों के प्रति भारत कितना संवेदनशील है? 
भारत में इंटरनेट उपयोगकर्ताओं की एक बड़ी और बढ़ती आबादी पाई जाती है, जहाँ वर्ष 2022 में 52% से अधिक आबादी या 759 मिलियन लोग माह में कम से कम एक बार इंटरनेट का उपयोग कर रहे थे।
चीन के बाद भारत दुनिया का दूसरा सबसे बड़ा ऑनलाइन बाज़ार है।
वर्ष 2025 तक यह संख्या बढ़कर 900 मिलियन होने की उम्मीद है।
भारत में तेज़ी से बढ़ती डिजिटल अर्थव्यवस्था है, जहाँ स्वास्थ्य सेवा, शिक्षा, वित्त, खुदरा और कृषि जैसे क्षेत्र ऑनलाइन प्लेटफॉर्म एवं सेवाओं पर निर्भरता रखते हैं।
भारत की पुरानी पड़ चुकी या अपर्याप्त साइबर सुरक्षा अवसंरचना, नीतियाँ और जागरूकता हैकर्स के लिये सिस्टम में अंतराल एवं कमज़ोरियों का लाभ उठाना आसान बनाती है।
यही कारण है कि भारत को राज्य-प्रायोजित और गैर-राज्य अभिकर्ताओं की ओर से परिष्कृत एवं नियमित रूप से साइबर खतरों का सामना करना पड़ता है, जो भारत के रणनीतिक, आर्थिक एवं राष्ट्रीय हित को निशाना बनाते हैं।
भारत पर साइबर हमलों से उत्पन्न चुनौतियाँ कौन-सी हैं? 
महत्त्वपूर्ण अवसंरचना की भेद्यता/संवेदनशीलता: भारत की महत्त्वपूर्ण अवसंरचना, जैसे कि पावर ग्रिड, परिवहन प्रणालियाँ एवं संचार नेटवर्क, साइबर हमलों के प्रति संवेदनशील हैं जो आवश्यक सेवाओं को बाधित कर सकते हैं और सार्वजनिक संरक्षा एवं राष्ट्रीय सुरक्षा को खतरे में डाल सकते हैं।
उदाहरण के लिये, अक्टूबर 2019 में कुडनकुलम परमाणु ऊर्जा संयंत्र पर साइबर हमले का प्रयास किया गया था।
वित्तीय क्षेत्र को खतरा: भारत में वित्तीय क्षेत्र को उन साइबर अपराधियों की ओर से साइबर हमलों के उच्च जोखिम का सामना करना पड़ता है जो चोरी या जबरन वसूली से लाभ कमाना चाहते हैं।
बैंकों, वित्तीय संस्थानों और ऑनलाइन भुगतान प्रणालियों पर साइबर हमलों से वित्तीय हानि, पहचान की चोरी और वित्तीय प्रणाली के प्रति भरोसे की कमी जैसी स्थिति उत्पन्न हो सकती है।
उदाहरण के लिये, मार्च 2020 में सिटी यूनियन बैंक के स्विफ्ट सिस्टम (SWIFT system) पर एक मैलवेयर हमले के कारण 2 मिलियन अमेरिकी डॉलर का अनधिकृत लेनदेन हुआ।
डेटा उल्लंघन और गोपनीयता संबंधी चिंताएँ: जैसे-जैसे भारत डिजिटल अर्थव्यवस्था की ओर आगे बढ़ रहा है, ऑनलाइन संग्रहीत व्यक्तिगत एवं सरकारी डेटा की मात्रा भी बढ़ रही है।
इससे डेटा उल्लंघनों का खतरा भी बढ़ गया है, जहाँ हैकर्स संवेदनशील जानकारी तक पहुँच बनाते हैं और उसे लीक करते हैं।
डेटा उल्लंघनों से व्यक्तियों और संगठनों की गोपनीयता एवं सुरक्षा के लिये गंभीर परिणाम उत्पन्न हो सकते हैं।
उदाहरण के लिये, मई 2021 में कॉमन एडमिशन टेस्ट (CAT) 2020 (जिसका उपयोग IIMs में आवेदकों के चयन के लिये किया जाता है) के 190,000 उम्मीदवारों की व्यक्तिगत पहचान योग्य जानकारी (PII) एवं परीक्षा परिणाम को लीक कर दिया गया और साइबर क्राइम फोरम पर बिक्री के लिये उपलब्ध करा दिया गया।
साइबर जासूसी (Cyber Espionage): साइबर जासूसी अन्य देशों या संस्थाओं की जासूसी करने या उनके हितों को नुक़सान पहुँचाने के लिये साइबर हमलों का उपयोग करने की प्रक्रिया है।
अन्य देशों की तरह भारत भी साइबर जासूसी गतिविधियों के निशाने पर है, जो गोपनीय जानकारी चुराने और रणनीतिक बढ़त हासिल करने का उद्देश्य रखती है।
साइबर जासूसी भारत की राष्ट्रीय सुरक्षा, विदेश नीति और आर्थिक विकास को प्रभावित कर सकती है।
उदाहरण के लिये, वर्ष 2020 में एक पाकिस्तानी थ्रेट एक्टर (threat actor) ऑपरेशन साइडकॉपी (Operation SideCopy) नामक साइबर जासूसी अभियान का पर्दाफाश हुआ जिसने मैलवेयर और फ़िशिंग ईमेल के साथ भारतीय सैन्य एवं राजनयिक कर्मियों को लक्षित किया था।
एडवांस्ड परसिस्टेंट थ्रेट्स (Advanced Persistent Threats- APTs): APTs जटिल एवं दीर्घकालिक साइबर हमले हैं, जो आमतौर पर संसाधन-संपन्न और कुशल समूहों द्वारा किये अंजाम दिये जाते हैं।
ये हमले लक्ष्य के नेटवर्क में घुसपैठ करने और लंबे समय तक छिपे रहने के लिये डिज़ाइन किये गए होते हैं, जिससे उन्हें डेटा चोरी करने या हेरफेर करने या क्षति पहुँचाने का अवसर मिलता है।
APTs का पता लगाना और उनका मुक़ाबला करना कठिन है, क्योंकि वे सुरक्षा उपायों से बचने के लिये उन्नत तकनीकों और उपकरणों का उपयोग करते हैं।
उदाहरण के लिये, फ़रवरी 2021 में RedEcho नामक साइबर सुरक्षा फर्म ने खुलासा किया कि चीन से जुड़े APT समूह ने भारत के बिजली क्षेत्र में 10 संस्थाओं को मैलवेयर से निशाना बनाया था, जो संभावित रूप से भारत में पावर आउटेज का कारण बन सकते थे।
आपूर्ति शृंखला की भेद्यताएँ: आपूर्ति शृंखला संबंधी भेद्यताएँ उन सॉफ्टवेयर या हार्डवेयर घटकों में मौजूद कमज़ोरियों को संदर्भित करती हैं जिनका उपयोग सरकार और व्यवसायों द्वारा अपने संचालन के लिये किया जाता है।
साइबर हमलावर इन घटकों पर निर्भर सिस्टम और सेवाओं को प्रभावित करने के लिये इन कमज़ोरियों का फायदा उठा सकते हैं और व्यापक क्षति पहुँचा सकते हैं।
उदाहरण के लिये, दिसंबर 2020 में नेटवर्क प्रबंधन उपकरण प्रदान करने वाली अमेरिका अवस्थित सॉफ्टवेयर कंपनी SolarWinds पर एक वैश्विक साइबर हमले ने कई भारतीय संगठनों को प्रभावित किया जिनमें राष्ट्रीय सूचना विज्ञान केंद्र (NIC), इलेक्ट्रॉनिकी और सूचना प्रौद्योगिकी मंत्रालय (MeitY), भारत हेवी इलेक्ट्रिकल्स लिमिटेड (BHEL) आदि शामिल थे।
साइबर सुरक्षा को लेकर कौन-सी प्रमुख पहलें की गई हैं? 
राष्ट्रीय साइबर सुरक्षा नीति (National Cyber Security Policy): इस नीति का लक्ष्य नागरिकों, व्यवसायों और सरकार के लिये एक सुरक्षित एवं प्रत्यास्थी साइबरस्पेस का निर्माण करना है।
यह साइबरस्पेस सूचना एवं अवसंरचना की रक्षा करने, साइबर हमलों को रोकने एवं जवाबी कार्रवाई के लिये क्षमताओं का निर्माण करने और संस्थागत संरचनाओं, व्यक्तियों, प्रक्रियाओं एवं प्रौद्योगिकी के समन्वित प्रयासों के माध्यम से क्षति को न्यूनतम करने के लिये विभिन्न उद्देश्यों एवं रणनीतियों की रूपरेखा तैयार करता है।
‘साइबर सुरक्षित भारत’ पहल: यह पहल साइबर अपराधों के बारे में जागरूकता बढ़ाने और सभी सरकारी विभागों में मुख्य सूचना सुरक्षा अधिकारियों (CISOs) एवं अग्रिम पंक्ति के आईटी कर्मचारियों के लिये सुरक्षा उपाय का सृजन करने के लिये शुरू की गई थी।
भारतीय साइबर अपराध समन्वय केंद्र (Indian Cyber Crime Coordination Centre- I4C): इस केंद्र की स्थापना कानून प्रवर्तन एजेंसियों को व्यापक एवं समन्वित तरीके से साइबर अपराधों से निपटने के लिये एक रूपरेखा एवं पारितंत्र प्रदान करने के लिये की गई थी।
इसके सात घटक हैं: 
नेशनल साइबरक्राइम थ्रेट एनालिटिक्स यूनिट
(National Cybercrime Threat Analytics Unit) 
नेशनल साइबर क्राइम रिपोर्टिंग पोर्टल
(National Cyber Crime Reporting Portal) 
संयुक्त साइबर अपराध जाँच दल के लिये मंच
(Platform for Joint Cyber Crime Investigation Team) 
राष्ट्रीय साइबर अपराध फोरेंसिक प्रयोगशाला पारिस्थितिकी तंत्र
(National Cyber Crime Forensic Laboratory Ecosystem) 
राष्ट्रीय साइबर क्राइम प्रशिक्षण केंद्र
(National Cyber Crime Training Centre) 
साइबर क्राइम इकोसिस्टम मैनेजमेंट यूनिट
(Cyber Crime Ecosystem Management Unit) 
राष्ट्रीय साइबर अनुसंधान और नवाचार केंद्र
(National Cyber Research and Innovation Centre।
) 
साइबर स्वच्छता केंद्र (Botnet Cleaning and Malware Analysis Centre): इस केंद्र को भारत में बॉटनेट संक्रमणों का पता लगाकर एक सुरक्षित साइबरस्पेस का निर्माण करने और आगे के संक्रमण को रोकने के लिये अंतिम उपयोगकर्ताओं को सूचित करने तथा बॉटनेट शोधन एवं सुरक्षा प्रणालियों को सक्षम करने के लिये वर्ष 2017 में लॉन्च किया गया था।
कंप्यूटर इमरजेंसी रिस्पांस टीम - इंडिया (CERT-In): यह MeitY का एक संगठन है जो साइबर घटनाओं पर सूचना का संग्रहण, विश्लेषण एवं प्रसारण करता है और साइबर सुरक्षा घटनाओं पर अलर्ट भी जारी करता है।
महत्त्वपूर्ण सूचना अवसंरचना (Critical information infrastructure- CII): इसे एक कंप्यूटर संसाधन के रूप में परिभाषित किया गया है, जिसके नष्ट होने से राष्ट्रीय सुरक्षा, अर्थव्यवस्था, सार्वजनिक स्वास्थ्य या सुरक्षा पर अस्थिरताकारी प्रभाव पड़ेगा।
सरकार ने बिजली, बैंकिंग, दूरसंचार, परिवहन, शासन और रणनीतिक उद्यमों जैसे विभिन्न क्षेत्रों के CII की सुरक्षा के लिये राष्ट्रीय महत्त्वपूर्ण सूचना अवसंरचना संरक्षण केंद्र (National Critical Information Infrastructure Protection Centre- NCIIPC) की स्थापना की है।
रक्षा साइबर एजेंसी (Defence Cyber Agency- DCyA ): DCyA भारतीय सशस्त्र बलों की एक त्रि-सेवा कमान है जो साइबर सुरक्षा खतरों से निपटने के लिये ज़िम्मेदार है।
इसमें विभिन्न साइबर थ्रेट एक्टर्स के विरुद्ध हैकिंग, सर्विलेंस, डेटा रिकवरी, एन्क्रिप्शन और जवाबी कार्रवाई जैसे साइबर ऑपरेशन संचालित करने की क्षमता है।
साइबर हमलों से बचने के लिये भारत को आगे क्या करना चाहिये? 
मौजूद विधिक ढाँचे को सुदृढ़ करना: सूचना प्रौद्योगिकी (आईटी) अधिनियम, 2000,  साइबर अपराधों को नियंत्रित करने वाला भारत का प्राथमिक कानून है, जिसे नई चुनौतियों और खतरों से निपटने के लिये कई बार संशोधित किया गया है।
हालाँकि, आईटी अधिनियम में अभी भी कुछ कमियाँ और सीमाएँ मौजूद हैं, जैसे विभिन्न साइबर अपराधों के लिये स्पष्ट परिभाषाओं, प्रक्रियाओं एवं दंडों की कमी और साइबर अपराधियों की निम्न दोषसिद्धि दर (conviction rate)।
भारत को व्यापक और अद्यतन कानून बनाने की आवश्यकता है जो साइबर सुरक्षा के सभी पहलुओं, जैसे साइबर आतंकवाद, साइबर युद्ध, साइबर जासूसी और साइबर धोखाधड़ी को दायरे में ले।
साइबर सुरक्षा क्षमताओं को बढ़ाना: साइबर सुरक्षा परिदृश्य में सुधार के लिये भारत में कई पहलें और नीतियाँ अपनाई गई हैं, जैसे राष्ट्रीय साइबर सुरक्षा नीति, साइबर सेल एवं साइबर अपराध जाँच इकाइयाँ, साइबर क्राइम रिपोर्टिंग प्लेटफॉर्म और क्षमता निर्माण एवं प्रशिक्षण कार्यक्रम।
हालाँकि, ये प्रयास अभी भी अपर्याप्त और खंडित हैं, क्योंकि भारत को तकनीकी कर्मचारियों, साइबर फोरेंसिक सुविधाओं, साइबर सुरक्षा मानकों और विभिन्न हितधारकों के बीच समन्वय की कमी का सामना करना पड़ रहा है।
भारत को अपने मानव एवं तकनीकी संसाधनों को विकसित करने, साइबर सुरक्षा के उत्कृष्टता केंद्र स्थापित करने, सर्वोत्तम अभ्यासों एवं मानकों को अपनाने और विभिन्न एजेंसियों एवं क्षेत्रों के बीच सहयोग एवं सूचना साझेदारी को बढ़ावा देने में अधिक निवेश करने की आवश्यकता है।
एक साइबर सुरक्षा बोर्ड की स्थापना करना: भारत को सरकारी और निजी क्षेत्र के प्रतिभागियों के साथ एक साइबर सुरक्षा बोर्ड की स्थापना करनी चाहिये, जिसके पास किसी महत्त्वपूर्ण साइबर घटना के बाद उसका विश्लेषण करने और साइबर सुरक्षा में सुधार के लिये ठोस अनुशंसाएँ करने के लिये बैठक करने का अधिकार हो।
एक ज़ीरो-ट्रस्ट आर्किटेक्चर (zero-trust architecture) अपनाया जाए और साइबर सुरक्षा संबंधी भेद्यताओं एवं घटनाओं पर प्रतिक्रिया देने के लिये एक मानकीकृत ‘प्लेबुक’ (playbook) को अनिवार्य किया जाए।
राज्य नेटवर्क की रक्षा एवं आधुनिकीकरण और इसकी घटना प्रतिक्रिया नीति (incident response policy) को अद्यतन करने के लिये तत्काल एक योजना को क्रियान्वित किया जाए।
अंतर्राष्ट्रीय सहयोग का विस्तार: भारत अकेला देश नहीं है जो साइबर सुरक्षा की चुनौतियों का सामना कर रहा है, क्योंकि साइबर हमले राष्ट्रीय सीमाओं तक सीमित नहीं हैं और पूरे वैश्विक समुदाय को प्रभावित कर रहे हैं।
भारत को अन्य देशों और संयुक्त राष्ट्र, अंतर्राष्ट्रीय दूरसंचार संघ, इंटरपोल एवं साइबर विशेषज्ञता पर वैश्विक मंच (Global Forum on Cyber Expertise) जैसे अंतर्राष्ट्रीय संगठनों के साथ और अधिक संलग्न होने की ज़रूरत है ताकि सर्वोत्तम अभ्यासों के लेनदेन, खुफिया सूचनाओं की साझेदारी, साइबर कानूनों एवं मानकों के सामंजस्य और साइबर अन्वेषण एवं अभियोजन में सहयोग का लाभ प्राप्त हो सके।
भारत को आसियान क्षेत्रीय फोरम, ब्रिक्स (BRICS) एवं भारत-अमेरिका साइबर सुरक्षा फोरम जैसे क्षेत्रीय और द्विपक्षीय संवादों एवं पहलों में अधिक सक्रिय रूप से भाग लेने की ज़रूरत है ताकि विश्वास एवं भरोसे का निर्माण किया जा सके और साझा साइबर सुरक्षा मुद्दों एवं हितों को संबोधित किया जा सके।
भारत में रोज़गार संकट एक गंभीर एवं चिरस्थायी समस्या है जो लाखों युवा और शिक्षित लोगों को प्रभावित करती है जो औपचारिक अर्थव्यवस्था में उपयुक्त रोज़गार पाने में असमर्थ हैं।
एक स्वतंत्र थिंक टैंक ‘सेंटर फॉर मॉनिटरिंग इंडियन इकोनॉमी’ (CMIE) के अनुसार भारत की बेरोज़गारी दर वर्षग 2021 और 2022 की अधिकांश अवधि में 7% से अधिक बनी रही जबकि दिसंबर 2022 में यह 7।
9% तक पहुँच गई।
बेरोज़गारी की यह दर वैश्विक औसत और अधिकांश उभरती अर्थव्यवस्थाओं में विद्यमान दर से उच्च है।
भारत में किस प्रकार के रोज़गार प्रचलित हैं? 
भारत जैसी अर्थव्यवस्था में दो प्रकार के रोज़गार प्रचलित हैं: 

इनमें पहला वेतन रोज़गार (wage employment) है जो नियोक्ताओं द्वारा मुनाफे की तलाश में मांग किये जाते श्रम का परिणाम है।
इसे आगे निम्नलिखित रूप में वर्गीकृत किया जा सकता है: 
नियमित वेतन रोज़गार: ये औपचारिक, संरचित पद हैं जहाँ कर्मियों को नियमित रूप से एक निश्चित वेतन या पारिश्रमिक प्राप्त होता है।
इसमें सरकारी संगठनों, निजी कंपनियों और बहुराष्ट्रीय निगमों द्वारा प्रदत्त नौकरियाँ शामिल हैं।
आकस्मिक या दिहाड़ी श्रम: भारत में बहुत से श्रमिक विशेष रूप से निर्माण, कृषि और असंगठित श्रम बाज़ार में दैनिक मज़दूरी या दिहाड़ी श्रम से संलग्न हैं।
इन नौकरियों में प्रायः रोज़गार सुरक्षा का अभाव होता है और ये परिवर्तनशील आय का भी जोखिम रखती हैं।
रोज़गार का दूसरा प्रकार स्वरोज़गार है जहाँ श्रम आपूर्ति और श्रम मांग सदृश होते हैं, यानी कर्मी स्वयं को रोज़गार प्रदान करता है।
इसे आगे निम्नलिखित रूप में विभाजित किया जा सकता है: 
उद्यमिता: भारत में कई लोग उद्यमिता या उद्यमशील गतिविधियों से संलग्न हैं जहाँ वे छोटे व्यवसाय या उद्यम का संचालन कर रहे हैं।
इसमें छोटी दुकानें, स्थानीय सेवाएँ या विनिर्माण इकाइयाँ शामिल हो सकती हैं।
किसान: भारत में कृषि स्वरोज़गार का एक महत्त्वपूर्ण स्रोत है।
कई व्यक्ति स्वतंत्र रूप से या परिवार द्वारा संचालित उद्यम के अंग के रूप में अपने खेतों के मालिक हैं और उनका संचालन करते हैं।
फ्रीलांसिंग और अनौपचारिक कार्य: गिग इकोनॉमी (gig economy) के उभार के साथ फ्रीलांसिंग और अनौपचारिक कार्य व्यवस्था बेहद आम हो गई है।
इसमें फ्रीलांसर, सलाहकार या अंशकालिक भूमिकाओं में कार्यरत व्यक्ति शामिल होते हैं।
भारत में बेरोज़गारी के पीछे कौन-से प्रमुख कारण हैं? 
गतिहीन रोज़गार वृद्धि दर: पिछले चार दशकों में गैर-कृषि क्षेत्र में वेतनभोगी कर्मियों की रोज़गार वृद्धि दर कमोबेश गतिहीन रही है।
यह औपचारिक रोज़गार अवसरों में उल्लेखनीय विस्तार की कमी को दर्शाता है।
प्रच्छन्न बेरोज़गारी: भारतीय अर्थव्यवस्था में खुली बेरोज़गारी (open unemployment) और अनौपचारिक रोज़गार (स्वरोज़गार एवं आकस्मिक वेतन वाले कर्मियों सहित) के उच्च स्तर मौजूद हैं।
इनमें से दूसरी स्थिति को ‘प्रच्छन्न बेरोज़गारी’ (Disguised Unemployment) के रूप में जाना जाता है क्योंकि यह खुली बेरोज़गारी जैसा दिखता है और औपचारिक क्षेत्र में उपयुक्त रोज़गार अवसरों की कमी को दर्शाता है।
श्रम मांग निर्धारक (Labour Demand Determinants): औपचारिक गैर-कृषि क्षेत्र में श्रम की मांग दो प्रमुख कारकों पर निर्भर करती है।
सर्वप्रथम, यह उस उत्पादन की मात्रा से प्रभावित होता है जिसे कंपनियाँ बेच सकने में सक्षम हैं।
यदि उत्पादन की मांग कम है तो कंपनियों द्वारा अतिरिक्त कर्मियों को नियुक्त करने की संभावना कम होती है।
दूसरा, प्रौद्योगिकी का स्तर एक भूमिका निभाता है, क्योंकि श्रम-बचत प्रौद्योगिकियों की शुरूआत कंपनियों को कम कर्मियों के साथ समान मात्रा में उत्पादन करने की अनुमति देती है।
यद्यपि इससे दक्षता बढ़ती है, लेकिन इससे औपचारिक क्षेत्र में उपलब्ध नौकरियों की संख्या में कमी आ सकती है।
आउटपुट वृद्धि पर नीतिगत फोकस: भारत में आर्थिक नीतियाँ पारंपरिक रूप से आउटपुट वृद्धि (जीडीपी या मूल्यवर्द्धित) के संदर्भ में तैयार की गई हैं, जो आवश्यक नहीं है कि रोज़गार सृजन की चुनौती का समाधान करती हो।
केवल उत्पादन वृद्धि पर केंद्रित नीतियों के परिणामस्वरूप रोज़गार के अवसरों में वृद्धि नहीं भी हो सकती है, विशेष रूप से यदि श्रम उत्पादकता वृद्धि दर बढ़ती है।
रोज़गार वृद्धि दर की प्रतिक्रियाशीलता का अभाव (Lack of Responsiveness of Employment Growth Rate): भारत में 1980 और 1990 के दशक की तुलना में 2000 के दशक में सकल घरेलू उत्पाद की वृद्धि दर और मूल्यवर्द्धित विकास दर में उल्लेखनीय वृद्धि के बावजूद औपचारिक एवं गैर-कृषि क्षेत्र की रोज़गार वृद्धि दर अनुत्तरदायी बनी रही।
उत्पादन वृद्धि दर में परिवर्तन के प्रति रोज़गार वृद्धि दर की प्रतिक्रियाशीलता की कमी रोज़गारहीन वृद्धि (Jobless Growth) की परिघटना को प्रकट करती है।
यह श्रम उत्पादकता वृद्धि दर और उत्पादन वृद्धि दर के बीच एक मज़बूत संबंध को इंगित करती है।
भारत के मामले में रोज़गारहीन वृद्धि क्या है? 
किसी अर्थव्यवस्था के विकास के साथ आम तौर पर देखा जाता है कि वह अधिक उत्पादक भी हो जाती है।
अर्थात्, कुल आउटपुट की अधिक मात्रा का उत्पादन करने की प्रक्रिया में कंपनियाँ प्रति कर्मी अधिक आउटपुट के उत्पादन में सक्षम हो जाती हैं।
ऐसा इस स्थिति के कारण होता है जिसे अर्थशास्त्री आकारिक मितव्ययिता या ‘इकोनॉमिज़ ऑफ स्केल’ (economies of scale) कहते हैं।
अधिक आउटपुट के उत्पादन के साथ फर्मों को श्रम-बचत प्रौद्योगिकियों को अपनाना आसान लगने लगता है।
लेकिन श्रम-बचत प्रौद्योगिकियों को किस हद तक पेश किया जाता है, यह श्रम की सौदेबाजी शक्ति पर निर्भर करता है।
आउटपुट वृद्धि और श्रम उत्पादकता वृद्धि के बीच संबंध की सुदृढ़ता के आधार पर दो प्रकार की रोज़गारहीन विकास व्यवस्थाएँ विकसित होती हैं: 
जीडीपी वृद्धि के प्रति दुर्बल रोज़गार प्रतिक्रियाशीलता: इस मामले में रोज़गारहीन विकास की संभावना विशेष रूप से स्वचालन और श्रम-बचत प्रौद्योगिकी की शुरूआत के कारण उभरती है।
लेकिन ऐसे देशों में यदि उत्पादन वृद्धि दर बढ़ती है तो रोज़गार वृद्धि दर भी अनिवार्य रूप से बढ़ेगी।
श्रम उत्पादकता की दुर्बल प्रतिक्रियाशीलता के तहत रोज़गार पर सकल घरेलू उत्पाद की वृद्धि दर का सकारात्मक प्रभाव श्रम-बचत प्रौद्योगिकियों के प्रतिकूल प्रभाव पर हावी होगा।
यहाँ रोज़गार संकट का समाधान अधिक तीव्र आर्थिक विकास में निहित है।
जीडीपी वृद्धि के प्रति प्रबल या उच्च रोज़गार प्रतिक्रियाशीलता: भारत के मामले में उत्पादन वृद्धि दर के प्रति श्रम उत्पादकता वृद्धि दर की प्रतिक्रियाशीलता उच्च है।
यहाँ रोज़गार पर उत्पादन वृद्धि दर का सकारात्मक प्रभाव श्रम-बचत प्रौद्योगिकियों के प्रतिकूल प्रभाव का प्रतिकार करने में विफल रहता है।
ऐसे देशों में केवल जीडीपी वृद्धि दर बढ़ाकर रोज़गार वृद्धि दर नहीं बढ़ाई जा सकती।
काल्डोर-वेरडॉर्न गुणांक (Kaldor-Verdoorn Coefficient): काल्डोर-वेरडॉर्न गुणांक उस सीमा की माप करता है जिस हद तक श्रम उत्पादकता वृद्धि उत्पादन वृद्धि के प्रति प्रतिक्रिया करती है।
उच्च गुणांक दोनों के बीच एक मज़बूत संबंध को इंगित करता है।
भारत का काल्डोर-वेरडॉर्न गुणांक अधिक है, इसका तात्पर्य यह है कि भारत अन्य विकासशील देशों की तुलना में रोज़गारहीन विकास के अधिक स्पष्ट रूप का अनुभव कर रहा है।
मैक्रोइकोनॉमिक नीति ढाँचे (Macroeconomic Policy Frameworks): 
कींस का सिद्धांत (Keynes’ theory/ Keynesian Theory): मैक्रोइकॉनॉमिक्स में कींस क्रांति (Keynesian revolution) का केंद्रीय योगदान रोज़गार पर बाध्यकारी बाधा के रूप में समग्र मांग की भूमिका को उजागर करना था।
राजकोषीय नीति से आउटपुट को प्रोत्साहित कर श्रम मांग को बढ़ाने की अपेक्षा की गई।
जिन विकासशील देशों को अपनी स्वतंत्रता के दौरान दोहरी अर्थव्यवस्था संरचना विरासत में प्राप्त हुई, उन्हें आउटपुट पर अतिरिक्त बाधाओं का सामना करना पड़ा।
महालनोबिस रणनीति (Mahalanobis Strategy): इसने आउटपुट और रोज़गार पर बाध्यकारी बाधा के रूप में पूंजीगत वस्तुओं की उपलब्धता की पहचान की और भारी औद्योगीकरण की नीति को आगे बढ़ाया।
संरचनावादी सिद्धांत (Structuralist Theories): विकासशील देशों के अनुभवों पर आधारित संरचनावादी सिद्धांतों ने कृषि बाधा और भुगतान संतुलन की बाधाओं की संभावना पर प्रकाश डाला।
इन दोनों बाधाओं के कारण भारत में विशेष रूप से 1970 के दशक में और 1990 के दशक के आरंभ में प्रमुख नीतिगत बहसों को बल मिला।
बहरहाल, इन सभी अलग-अलग रूपरेखाओं में जो सामान्य बात रही वह यह धारणा थी कि गैर-कृषि क्षेत्र में उत्पादन वृद्धि दर बढ़ाना औपचारिक क्षेत्र में रोज़गार वृद्धि दर बढ़ाने के लिये एक पर्याप्त शर्त होगी।
लेकिन रोज़गार की चुनौती को अब केवल अधिक तीव्र जीडीपी वृद्धि के माध्यम से पूरा नहीं किया जा सकता है।
भारत में बेरोज़गारी को दूर करने के लिये क्या किया जाना चाहिये? 
राष्ट्रीय रोज़गार नीति (National Employment Policy- NEP) लागू करना: साक्ष्य बताते हैं कि रोज़गार चुनौती को अब केवल अधिक तीव्र जीडीपी वृद्धि के माध्यम से पूरा नहीं किया जा सकता है, बल्कि जीडीपी वृद्धि पर ध्यान देने के साथ-साथ रोज़गार पर भी एक अलग नीतिगत फोकस की आवश्यकता है।
ऐसी रोज़गार नीतियों के लिये मांग पक्ष और आपूर्ति पक्ष दोनों घटकों की आवश्यकता होगी।
उदाहरण के लिये, कर्मियों की शिक्षा और स्वास्थ्य के सार्वजनिक प्रावधान की कमी के कारण फर्मों को अपने कार्य को स्वचालित करना जिस हद तक आसान लगता है, बेहतर देखभाल के माध्यम से कार्यबल की गुणवत्ता में वृद्धि के साथ-साथ कौशल अंतर को दूर करना भी महत्त्वपूर्ण है।
मांग पक्ष की ओर, प्रत्यक्ष सार्वजनिक रोज़गार सृजन की आवश्यकता होगी।
मनरेगा (MGNREGA) का शहरी संस्करण पेश करना: यह शहरी गरीबों के लिये एक सुरक्षा जाल और आय का स्रोत प्रदान कर सकता है।
यह योजना उन शहरी गरीबों के लिये लागू की जा सकती है जो प्रायः अनौपचारिक एवं अनिश्चित रोज़गार में लगे होते हैं।
यह उन्हें न्यूनतम स्तर की आय सुरक्षा प्रदान कर सकता है और शहरी क्षेत्रों में सार्वजनिक संपत्ति एवं सेवाएँ का निर्माण भी कर सकता है।
राजस्थान ने हाल ही में मनरेगा का एक शहरी संस्करण पेश किया है।
कृषि में औद्योगीकरण और निवेश बढ़ाना: यह अधिक नौकरियाँ पैदा कर सकता है और उत्पादकता बढ़ा सकता है।
भारत में बेरोज़गारी की स्थिति का सबसे अचूक इलाज तीव्र औद्योगीकरण ही हो सकता है।
उद्योगों की बढ़ी हुई संख्या प्रभावी रूप से रोज़गार के अवसरों की बढ़ी हुई संख्या में रूपांतरित हो जाती है।
इसके अलावा, कृषि में निवेश या पूंजी निर्माण भी गुणक प्रभावों के माध्यम से प्रत्यक्ष और अप्रत्यक्ष रूप से रोज़गार पैदा कर सकता है।
कृषि में विविधता लाना और कृषि-प्रसंस्करण उद्योगों को बढ़ावा देना: यह ग्रामीण आय और रोज़गार के अवसरों को बढ़ा सकता है।
फसल उत्पादन से बागवानी, सब्जी उत्पादन, फूलों की खेती, पशुपालन, मत्स्य पालन आदि की ओर एक सापेक्ष बदलाव की तत्काल आवश्यकता है जो अधिक श्रम अवशोषी और उच्च आय प्रदाता होते हैं।
इसके अतिरिक्त, निर्यात उद्देश्यों के लिये कृषि-प्रसंस्करण उद्योगों को बढ़ावा देने में रोज़गार की वृहत संभावना निहित है।
ये उद्योग कृषि उपज की बर्बादी को भी कम कर सकते हैं और मूल्यवर्द्धन बढ़ा सकते हैं।
शिक्षा और स्वास्थ्य देखभाल का विस्तार: यह मानव पूंजी में सुधार कर सकता है और सामाजिक क्षेत्र में रोज़गार पैदा कर सकता है।
शिक्षा और स्वास्थ्य देखभाल का विस्तार न केवल मानव पूंजी के संचय को बढ़ावा देता है और इस प्रकार उत्पादन की वृद्धि में योगदान करता है, बल्कि यह रोज़गार के अच्छे अवसर भी पैदा करेगा।
शिक्षा प्रणाली में सुधार और व्यावसायिक एवं तकनीकी प्रशिक्षण प्रदान करने से कार्यबल के कौशल एवं रोज़गार क्षमता में वृद्धि होगी।
व्यावसायिक और तकनीकी प्रशिक्षण छात्रों को विशिष्ट व्यवसायों और उद्योगों के लिये आवश्यक कौशल एवं ज्ञान प्राप्त करने में मदद कर सकता है।
यह श्रम की मांग और आपूर्ति के बीच असंगति को कम कर सकता है तथा अर्थव्यवस्था की उत्पादकता और प्रतिस्पर्द्धात्मकता में सुधार ला सकता है।
ग्रामीण क्षेत्रों का विकास करना और विकास का विकेंद्रीकरण: यह शहरी क्षेत्रों पर प्रवासन के दबाव को कम कर सकता है और अधिक संतुलित विकास का सृजन कर सकता है।
ग्रामीण क्षेत्रों का विकास ग्रामीण लोगों के शहरी क्षेत्रों की ओर प्रवासन को कम करने में मदद कर सकता है जिससे शहरी क्षेत्र के रोज़गार अवसरों पर दबाव कम हो सकता है।
विकेंद्रीकृत विकास यह भी सुनिश्चित कर सकता है कि विकास के लाभ विभिन्न क्षेत्रों और खंडों के बीच अधिक समान रूप से साझा किये जाएँ।
इससे स्थानीय भागीदारी और लोगों के सशक्तीकरण को भी बढ़ावा मिल सकता है।
कृषि में पूंजी निर्माण की स्थिति बहस का विषय रही है।
कृषि में सकल पूंजी निर्माण (Gross Capital Formation in Agriculture- GCFA) वर्ष 2013-14 से घटता जा रहा है।
कृषि और संबद्ध क्षेत्रों के सकल घरेलू उत्पाद के प्रतिशत के रूप में GCFA वर्ष 2013-14 को समाप्त हुई तीन वर्ष की अवधि में 17।
5% से घटकर वर्ष 2020-21 को समाप्त हुए तीन वर्ष की अवधि में 15।
7% रह गया।
कृषि क्षेत्र में सकल पूंजी निर्माण में कमी क्यों आ रही है? 
समग्र अर्थव्यवस्था में ही पूंजी निर्माण में मंदी की प्रवृत्ति नज़र आ रही है, लेकिन कृषि में मंदी की दर अधिक तीव्र है।
वर्ष 2004-05 से 2013-14 की अवधि के दौरान GCF और GCFA दोनों की चक्रवृद्धि वार्षिक वृद्धि दर (CAGR) 9% रही।
लेकिन 2013-14 से 2020-21 की अवधि में GCFA का CAGR तेज़ी से गिरकर 3% हो गई है, जबकि GCF में 5% की कुछ अधिक दर दर्ज की गई।
GCFA का कृषि के भविष्य के विकास पर महत्त्वपूर्ण प्रभाव पड़ेगा और इसलिये इस मंदी के संभावित कारणों को समझना ज़रूरी है।
इस मंदी के पीछे क्या कारण हैं? 
सार्वजनिक निवेश में संरचनात्मक बदलाव: एक मान्यता यह है कि सार्वजनिक निवेश में गिरावट प्रमुख और मध्यम सिंचाई परियोजनाओं से सूक्ष्म सिंचाई की ओर स्थानांतरित होने के कारण हुई है।
कृषि क्षेत्र में 90% से अधिक सार्वजनिक निवेश सिंचाई से संबंधित है और संभव है कि ध्यान क्षेत्र में बदलाव के कारण समग्र पूंजी निर्माण में गिरावट आई हो।
RKVY कार्यक्रम में बदलाव: राष्ट्रीय कृषि विकास योजना (RKVY) ने कृषि में राज्य निवेश को बढ़ावा देने में महत्त्वपूर्ण भूमिका निभाई।
वर्ष 2014 के बाद से, चूँकि राज्य RKVY के व्यय का 40% पूरा कर रहे थे, इस आवश्यकता में ढील दी गई।
इसने राज्यों के लिये कृषि में साल-दर-साल निवेश जारी रखने की प्रोत्साहन संरचना को कमज़ोर कर दिया है।
कृषि क्षेत्र से अपवर्जन: ग्रामीण विद्युतीकरण, बिजली आपूर्ति, ग्रामीण सड़क, भंडारण, कृषि अनुसंधान, उर्वरक और कीटनाशक उद्योगों पर महत्त्वपूर्ण व्यय को कृषि या संबद्ध क्षेत्रों के अंतर्गत वर्गीकृत नहीं किया गया है।
संभव है कि इस अपवर्जन से कृषि विकास में इन क्षेत्रों के समग्र योगदान को चिह्नित करने में अंतराल उत्पन्न हुआ हो।
निजी निवेश में कमी: कृषि क्षेत्र में 80% से अधिक निवेश निजी क्षेत्र द्वारा किया गया है।
कृषि में व्यापार स्थिति (Terms of Trade- ToT) कृषि में निजी निवेश का एक महत्त्वपूर्ण निर्धारक है।
ToT किसानों द्वारा प्राप्त कीमतों को दर्शाता है और हाल की अवधि में इसमें व्यापक गिरावट आई है।
संभव है कि ToT में इस गिरावट ने कृषि में निजी निवेश को भी कम कर दिया हो।
निजी क्षेत्र के निवेश, जो कृषि में महत्त्वपूर्ण योगदान देते हैं, ToT से प्रभावित होते हैं।
कृषि पद्धतियों में बदलाव: संभव है कि सूक्ष्म सिंचाई जैसे अधिक आधुनिक एवं कुशल तरीकों की ओर कृषि पद्धतियों के बदलाव ने पूंजी निवेश के प्रकार एवं पैमाने को प्रभावित किया होगा।
आर्थिक और नीतिगत कारक: सरकारी नीतियों और कृषि पद्धतियों में बदलाव सहित व्यापक आर्थिक कारक इस गिरावट के योगदानकर्ता हो सकते हैं।
उदाहरण के लिये, सब्सिडी, ऋण उपलब्धता या बाज़ार पहुँच से संबंधित नीतियों में बदलाव निवेश निर्णयों को प्रभावित कर सकते हैं।
वैश्विक और जलवायु संबंधी कारक: वैश्विक आर्थिक स्थितियाँ, जलवायु परिवर्तन और अन्य बाह्य कारक भी कृषि और पूंजी निर्माण को प्रभावित कर सकते हैं।
उदाहरण के लिये, बदलते मौसम के पैटर्न से कुछ कृषि निवेशों की व्यवहार्यता प्रभावित हो सकती है क्योंकि जलवायु परिवर्तन कृषि को कम लाभप्रदता और तापमान परिवर्तन, कीटों एवं बीमारियों के कारण उच्च फसल विफलता जोखिम के साथ प्रभावित करता है।
GCAF में इस कमी का क्या असर हो सकता है? 
धीमी कृषि वृद्धि: जब पूंजी निर्माण में गिरावट आती है तो कृषि क्षेत्र की वृद्धि की गति सुस्त हो सकती है।
ऐसा इसलिये है क्योंकि कम पूंजी का अर्थ होगा बुनियादी ढाँचे ढाँचे, प्रौद्योगिकी और आधुनिक कृषि पद्धतियों में कम निवेश, जो उत्पादकता में सुधार के लिये महत्त्वपूर्ण हैं।
उदाहरण के लिये, भारत में आयोजित एक अध्ययन में पाया गया कि कृषि में सार्वजनिक पूंजी निर्माण में 10% की वृद्धि से कृषि उत्पादन में 1।
6% की वृद्धि हुई।
आय असमानता: विश्व बैंक के अनुसार निम्न-आय देशों में निर्धनतम 40% आबादी की औसत आय वर्ष 2018 में 1।
25 डॉलर प्रति दिन थी, जबकि सबसे अमीर 10% की औसत आय 9।
61 डॉलर प्रति दिन थी।
धीमी गति से वृद्धि कर रहा कृषि क्षेत्र इस असमानता को और बढ़ा सकता है।
रोज़गार सृजन संबंधी चुनौतियाँ: कृषि क्षेत्र एक प्रमुख नियोक्ता है।
यदि क्षेत्र धीमी गति से बढ़ता है तो यह खेती और संबंधित उद्योगों में कम रोज़गार सृजित करेगा।
इससे ग्रामीण क्षेत्रों में बेरोज़गारी दर या अल्प रोज़गार दर बढ़ सकती है।
खाद्य सुरक्षा पर प्रभाव: FAO के अनुसार विश्व 9।
7 बिलियन आबादी का पेट भरने के लिये वर्ष 2050 तक 50% अधिक खाद्य उत्पादन की आवश्यकता होगी।
धीमी गति से विकास कर रहा कृषि क्षेत्र इस लक्ष्य में बाधक बन सकता है जिससे भुखमरी एवं कुपोषण का खतरा बढ़ सकता है।
प्रतिस्पर्द्धात्मकता में कमी: यदि भारत के कृषि क्षेत्र में पूंजी निवेश की कमी होगी तो विश्व स्तर पर इसकी प्रतिस्पर्द्धात्मकता में कमी आ सकती है।
अन्य देश जो अपनी कृषि में अधिक निवेश करते हैं, उन्हें दक्षता, प्रौद्योगिकी अंगीकरण और निर्यात क्षमताओं के मामले में बढ़त प्राप्त हो सकती है।
पर्यावरणीय परिणाम: विश्व संसाधन संस्थान (World Resources Institute- WRI) के एक अध्ययन में अनुमान लगाया गया है कि वर्ष 2010 में वैश्विक ग्रीनहाउस गैस उत्सर्जन के 24% के लिये कृषि क्षेत्र ज़िम्मेदार था और यदि मौजूदा रुझान जारी रहा तो यह हिस्सेदारी वर्ष 2050 तक 30% तक बढ़ सकती है।
कृषि के पर्यावरणीय प्रभाव को कम करने का एक तरीका यह होगा कि कृषि में निम्न-कार्बन और जलवायु-स्मार्ट प्रौद्योगिकियों एवं अभ्यासों का निवेश किया जाए।
मानसून पर निर्भरता: इंडियन काउंसिल फॉर रिसर्च ऑन इंटरनेशनल इकोनॉमिक रिलेशंस (ICRIER) के एक अध्ययन में पाया गया कि सामान्य वर्षा से 1% विचलन से भारत में कृषि विकास में 0।
7% की कमी आई।
मानसून पर निर्भरता कम करने के लिये सिंचाई प्रणाली विकसित करने, मौसम पूर्वानुमान और फसल बीमा के विषय में पूंजी निवेश की आवश्यकता है।
भारत में कृषि का महत्त्व 
यह कुल जनसंख्या के लगभग 54।
6% को रोज़गार के अवसर प्रदान करता है।
यह कुल सकल घरेलू उत्पाद में लगभग 17% का योगदान देता है।
यह भारत की वृहत और बढ़ती आबादी के लिये खाद्य की आपूर्ति करता है।
यह विभिन्न कृषि-आधारित और खाद्य प्रसंस्करण उद्योगों के लिये कच्चा माल उपलब्ध कराता है।
यह देश के आंतरिक और बाह्य व्यापार एवं वाणिज्य को प्रभावित करता है।
यह पूंजी निर्माण और सरकारी राजस्व सृजन में मदद करता है।
GCAF को बढ़ावा देने के लिये कौन-सी सरकारी पहलें की गई हैं? 
किसान क्रेडिट कार्ड, ब्याज छूट योजना (Interest Subvention Scheme) आदि जैसी योजनाओं के माध्यम से किसानों के लिये संस्थागत ऋण की वृद्धि की गई है।
ग्रामीण भंडारण योजना, भंडारण विकास एवं विनियामक प्राधिकरण (Warehousing Development and Regulatory Authority) आदि योजनाओं के माध्यम से कृषि उपज के जीवनकाल (शेल्फ लाइफ) को बढ़ाने के लिये वैज्ञानिक भंडारण अवसंरचना को बढ़ावा दिया जा रहा है।
प्रधानमंत्री किसान संपदा योजना, कृषि-बाज़ार अवसंरचना निधि (Agri-Market Infrastructure Fund) जैसी योजनाओं के माध्यम से खेती को प्रतिस्पर्द्धी एवं लाभदायक बनाने के लिये एग्री-टेक इंफ्रास्ट्रक्चर फंड की स्थापना की गई है।
परंपरागत कृषि विकास योजना, मिशन जैविक मूल्य शृंखला विकास (Mission Organic Value Chain Development) जैसी योजनाओं के माध्यम से व्यावसायिक जैविक खेती का विकास किया जा रहा है।
राष्ट्रीय कृषि विकास योजना, कृषि उड़ान (Agri Udaan) जैसी योजनाओं के माध्यम से कृषि और संबद्ध क्षेत्रों में एक स्टार्ट-अप पारितंत्र का निर्माण किया जा रहा है।
कृषि में GCF बढ़ाने के लिये और क्या किया जाना चाहिये? 
सिंचाई, अनुसंधान एवं विकास, विस्तार सेवाओं, बाज़ार अवसंरचना आदि पर सार्वजनिक व्यय बढ़ाना।
ये कृषि की उत्पादकता एवं लाभप्रदता में सुधार करने और निजी निवेश के लिये अनुकूल माहौल बनाने में मदद कर सकते हैं।
मॉडल कृषि उपज और पशुधन विपणन अधिनियम (Model Agriculture Produce and Livestock Marketing Act), मॉडल कृषि उपज और पशुधन अनुबंध खेती अधिनियम (Model Agriculture Produce and Livestock Contract Farming Act), किसान उत्पादक कंपनियों (Farmer Producer Companies) को आयकर से छूट जैसे नीतिगत सुधारों के माध्यम से कृषि में निजी क्षेत्र की भागीदारी को बढ़ावा देना।
ये वैकल्पिक विपणन चैनल का निर्माण करने, अनुबंध खेती को सुविधाजनक बनाने और किसानों द्वारा सामूहिक कार्रवाई को प्रोत्साहित करने में मदद कर सकते हैं।
जलवायु प्रत्यास्थी और निम्न-उत्सर्जनकारी कृषि की दिशा में रूपांतरण का समर्थन करने के लिये जलवायु वित्त की क्षमता का लाभ उठाना।
इसे तीन परस्पर-संबद्ध मार्गों के माध्यम से प्राप्त किया जा सकता है: प्रत्यास्थी कृषि को बढ़ावा देना, जलवायु संबंधी सलाह एवं जोखिम प्रबंधन सेवाओं को सुविधाजनक बनाना और खाद्य प्रणालियों का पुनर्विन्यास करना।
हरित जलवायु कोष (GCF) जलवायु वित्त के स्रोतों में से एक है जो इन लक्ष्यों को प्राप्त करने में विकासशील देशों का समर्थन कर सकता है।
वर्ष 2030 तक भारत में विश्व की सबसे बड़ी युवा आबादी मौजूद होगी।
जनसंख्या का यह वृहत आकार तभी वरदान सिद्ध होगा जब ये युवा कार्यबल में शामिल हो सकने के लिये पर्याप्त कुशल होंगे।
गुणवत्तापूर्ण शिक्षा इसमें प्रमुख भूमिका निभाएगी।
लेकिन शिक्षा की वर्तमान स्थिति को पर्याप्त अवसंरचना की कमी, शिक्षा पर निम्न सरकारी व्यय (जीडीपी के 3।
5% से भी कम) और प्राथमिक विद्यालयों में निम्न छात्र-शिक्षक अनुपात—जो शिक्षा के लिये एकीकृत जिला सूचना प्रणाली (Unified District Information System For Education- UDISE) के अनुसार राष्ट्रीय स्तर पर 24:1 है, जैसी कई प्रमुख चुनौतियों का सामना करना पड़ रहा है।
इस परिदृश्य में यह उपयुक्त समय होगा कि भारतीय शिक्षा प्रणाली को वैश्विक मानकों के अनुरूप बनाया जाए और आधुनिक शिक्षण दृष्टिकोण अपनाए जाएँ जो उत्तरदायी एवं प्रासंगिक हों।
इसके अलावा, राष्ट्रीय शिक्षा नीति 2020 को भी जीवंत बनाया जाए ताकि इसके उद्देश्य साकार हो सकें।
भारत में शिक्षा व्यवस्था की स्थिति  
इतिहास: 
प्राचीन भारत में ‘गुरुकुल’ शिक्षा परंपरा पाई जाती थी जहाँ शिष्य गुरु के आश्रम में रहकर शिक्षा ग्रहण करते थे।
नालंदा में विश्व की प्राचीनतम विश्वविद्यालय शिक्षा प्रणाली पाई जाती थी।
तब विश्व भर के छात्र भारतीय ज्ञान प्रणालियों की ओर आकर्षित हुए थे।
ब्रिटिश सरकार मैकाले समिति अनुशंसा, वुड्स डिस्पैच, हंटर कमीशन रिपोर्ट, इंडियन यूनिवर्सिटी एक्ट (1904) आदि के माध्यम से शिक्षा प्रणाली में विभिन्न सुधार लेकर आई जिनका समाज पर गहरा प्रभाव पड़ा।
भारत में शिक्षा की वर्तमान स्थिति: 
भारत में साक्षरता में लैंगिक अंतराल वर्ष 1991 से कम होना शुरू हुआ जहाँ तेज़ी से सुधार के रास्ते पर आगे बढ़ा गया।
हालाँकि भारत में वर्तमान महिला साक्षरता दर अभी भी वैश्विक औसत 87% से पर्याप्त कम है, जैसा कि वर्ष 2015 में यूनेस्को (UNESCO) द्वारा रिपोर्ट किया गया था।
इसके अलावा, भारत की कुल साक्षरता दर 74।
04% है जो वैश्विक औसत 86।
3% से कम है।
भारत में कई राज्य इस औसत सीमा के भीतर आते हैं जहाँ साक्षरता दर राष्ट्रीय साक्षरता स्तर से कुछ ऊपर है।
विभिन्न विधिक एवं संवैधानिक प्रावधान: 
विधिक प्रावधान: 
सरकार ने प्राथमिक स्तर (6-14 वर्ष) के लिये शिक्षा का अधिकार (RTE) अधिनियम के एक भाग के रूप में सर्व शिक्षा अभियान(SSA) को कार्यान्वित किया है।
माध्यमिक स्तर (आयु वर्ग 14-18) की ओर बढ़ते हुए सरकार ने राष्ट्रीय माध्यमिक शिक्षा अभियान के माध्यम से SSA का विस्तार माध्यमिक शिक्षा तक किया है।
उच्चतर शिक्षा—जिसमें स्नातक, स्नातकोत्तर और एमफिल/पीएचडी स्तर शामिल हैं, को सरकार द्वारा राष्ट्रीय उच्चतर शिक्षा अभियान (RUSA) के माध्यम से संबोधित किया जाता है ताकि उच्चतर शिक्षा की आवश्यकताओं की पूर्ति हो सके।
इन सभी योजनाओं को ‘समग्र शिक्षा अभियान’ की छत्र योजना के अंतर्गत शामिल किया गया है।
संवैधानिक प्रावधान: 
राज्य की नीति के निदेशक तत्व (DPSP) के अनुच्छेद 45 में आरंभ में यह निर्धारित किया गया था कि सरकार को संविधान के लागू होने के 10 वर्षों के भीतर 14 वर्ष की आयु तक के सभी बच्चों के लिये निःशुल्क एवं अनिवार्य शिक्षा सुनिश्चित करनी चाहिये।
बाद में अनुच्छेद 45 को संशोधित करते हुए इसके दायरे का विस्तार छह वर्ष से कम आयु के बच्चों के लिये आरंभिक बाल्यावस्था देखभाल और शिक्षा के लिये किया गया।
चूँकि यह उद्देश्य साकार नहीं हो सका, 86वें संविधान संशोधन अधिनियम, 2002 के माध्यम से अनुच्छेद 21A प्रस्तुत किया गया जिससे प्रारंभिक शिक्षा को निदेशक तत्व के बजाय मूल अधिकार में बदल दिया गया।
भारत में स्कूली शिक्षा प्रणाली से संबद्ध प्रमुख मुद्दे  
सरकार का चुनाव-प्रेरित फोकस: 
चुनावों के दौरान गरीबों को सौदेबाजी की शक्ति प्राप्त होती है जहाँ फिर मुफ्त सुविधाओं/फ्रीबीज़ और गारंटी जैसी तात्कालिक ज़रूरतों पर ध्यान केंद्रित हो जाता है।
जबकि लोग आय सुरक्षा और बेहतर बुनियादी हक़दारियों (entitlements) की आकांक्षा रखते हैं, वे शिक्षा, स्वास्थ्य, वास दशाओं आदि के संबंध में सरकार की प्रतिबद्धता के बारे में सशंकित होते हैं।
शिक्षा क्षेत्र का संकट: 
लापरवाह वाणिज्यीकरण और राजनीतिकरण के कारण शिक्षा क्षेत्र संकट में है।
इसमें चरण-दर-चरण रणनीति और राष्ट्रीय सहमति का अभाव है तथा गुणवत्तापूर्ण शिक्षा में ठोस निवेश के विकल्प के रूप में प्रौद्योगिकी जैसे आसान समाधानों पर ध्यान केंद्रित किया गया है।
एडुटेक (Edutech) की सीमाएँ : 
पुस्तक ‘द लर्निंग ट्रैप’ (The Learning Trap) में बदहाल शिक्षा प्रणाली को बेहतर कर सकने में प्रौद्योगिकी की सीमाओं को उजागर किया गया है।
एडुटेक स्टार्ट-अप (जैसे Byju’s) अपने वादों की पूर्ति में विफल रहे हैं जो प्रौद्योगिकीय समाधानों के बजाय अच्छे शिक्षकों की आवश्यकता को इंगित करता है।
ट्यूशन उद्योग का प्रभाव: 
58 बिलियन रुपए से अधिक मूल्य का ट्यूशन उद्योग तेज़ी से विस्तार कर रहा है।
हाई स्कूल परीक्षाओं का अवमूल्यन और पेशेवर करियर के प्रवेश द्वार के रूप में राष्ट्रीय परीक्षाओं पर ध्यान केंद्रित करने वाली सरकारी नीतियाँ इस समानांतर शिक्षा प्रणाली के विकास में योगदान देती हैं।
ट्यूशन केंद्रों को प्राथमिकता: 
माता-पिता द्वारा नियमित स्कूलों के बजाय ट्यूशन केंद्रों को प्राथमिकता दी जा रही है, जिससे छात्रों के बीच मानसिक स्वास्थ्य समस्या और तनाव के कारण आत्महत्या जैसी घटनाओं की वृद्धि हो रही है।
सुशिक्षित और कम-शिक्षित छात्रों के बीच का विभाजन बढ़ता जा रहा है।
स्कूलों में गुणवत्ता की भिन्नता: 
भारत के सार्वजनिक और निजी स्कूलों में गुणवत्ता के अलग-अलग स्तर पाए जाते हैं, जहाँ अपर्याप्त प्रशिक्षित एवं वेतनभोगी शिक्षक ट्यूशन केंद्रों के उभार में योगदान दे रहे हैं।
स्वयं के स्कूल संचालन पर सरकार का ध्यान निगरानी एवं गुणवत्ता सुधार की उपेक्षा करता है।
शैक्षिक विभाजन का विस्तार: 
अमीर और गरीब के बीच शैक्षिक विभाजन बढ़ रहा है, जहाँ छात्रों की दूसरी श्रेणी एक असफल प्रणाली के भीतर संघर्ष कर रही है।
शिक्षण सामग्री के प्रति सरकार के दृष्टिकोण में नवीनता का अभाव है और यह बढ़ती चुनौतियों का समाधान करने में विफल है।
सामाजिक भागीदारी का अभाव: 
शिक्षा को केवल सरकारी उत्तरदायित्व के बजाय एक सामाजिक सरोकार बनना चाहिये, जिसका भारतीय संदर्भ में अभाव पाया जाता है।
समाधानों में सामाजिक भागीदारी को व्यापक बनाना, नागरिक समाज को संलग्न करना और स्वयंसेवा को प्रोत्साहित करना शामिल है; इसमें शिक्षकों को परिणामों के लिये जवाबदेह बनाना भी शामिल है।
शिक्षा पर अपर्याप्त व्यय: 
भारत का शिक्षा व्यय अपर्याप्त है जो सकल घरेलू उत्पाद के 2।
61% पर गतिहीन बना हुआ है।
यह ‘एजुकेशन 2030 फ्रेमवर्क फॉर एक्शन’ द्वारा अनुशंसित 6% से पर्याप्त कम है।
वास्तविक वृद्धि एवं विकास के लिये पर्याप्त ध्यान और बजट आवंटन में वृद्धि का अभाव है।
राजनीतिक नेतृत्व और राजकोषीय कल्पना: 
वास्तविक वृद्धि और विकास राजनीतिक नेतृत्व की प्रतिबद्धता और राजकोषीय कल्पना पर निर्भर करता है।
शिक्षा पर भारत का व्यय कम बने रहने के कारण एक ऐसा बुनियादी बदलाव घटित नहीं हो रहा जो चुनौतियों का सामना कर सके और शिक्षा में वैश्विक नेतृत्व हासिल कर सके।
स्कूलों में अपर्याप्त अवसंरचना: 
UDISE (2019-20) के अनुसार, केवल 12% स्कूलों में इंटरनेट सुविधाएँ और 30% में कंप्यूटर मौजूद हैं।
इनमें से लगभग 42% स्कूलों में फर्नीचर की कमी थी, 23% में बिजली की कमी थी, 22% में शारीरिक रूप से दिव्यांगजनों के लिये रैंप की कमी थी और 15% में ‘वॉश’ (WASH) सुविधाओं—जिसमें पेयजल, शौचालय और हाथ धोने के बेसिन शामिल हैं, की कमी थी।
उच्च ड्रॉपआउट दर: 
प्राथमिक और माध्यमिक स्तर पर ड्रॉपआउट दर अत्यंत उच्च है।
6-14 आयु वर्ग के अधिकांश छात्र अपनी शिक्षा पूरी करने से पहले ही स्कूल छोड़ देते हैं।
इससे वित्तीय और मानव संसाधनों की बर्बादी होती है।
राष्ट्रीय परिवार स्वास्थ्य सर्वेक्षण-5 (NFHS-5) के अनुसार, वर्ष 2019-20 स्कूल वर्ष से पहले स्कूल छोड़ने के लिये 6 से 17 वर्ष की आयु वर्ग की 21।
4% बालिकाओं और 35।
7% बालकों द्वारा पढ़ाई में रुचि न होने को कारण बताया गया।
भारत में शिक्षा प्रणाली के दीर्घकालिक समाधान क्या हो सकते हैं? 
अनुभवात्मक अधिगम दृष्टिकोण (Experiential Learning Approach) की ओर आगे बढ़ना: 
छात्रों को व्यावहारिक अधिगम अनुभव प्रदान करने और कार्यबल में प्रवेश करने पर बाहरी दुनिया का सामना कर सकने में उन्हें तैयार करने के लिये स्कूली पाठ्यक्रम में समस्या-समाधान और निर्णय-निर्माण से संबंधित विषयों को शामिल करने की आवश्यकता है।
अनुभवात्मक अधिगम प्रत्येक छात्र से सक्रिय भागीदारी प्राप्त कर सकने की अपनी क्षमता के माध्यम से अधिकतम लाभ प्राप्त कर सकती है, जो बदले में उनकी भावनात्मक बुद्धिमत्ता (emotional intelligence) को उत्प्रेरित करती है और उन्हें स्व-अधिगम के (self-learning) मार्ग पर आगे बढ़ाती है।
कृत्रिम बुद्धिमत्ता (AI) को शैक्षिक क्षेत्र से संबद्ध करने से अनुभवात्मक अधिगम की सुविधा भी मिलेगी।
राष्ट्रीय शिक्षा नीति (NEP) का कार्यान्वयन: 
NEP का कार्यान्वयन शिक्षा प्रणाली की तंद्रा को तोड़ने में मदद कर सकता है।
वर्तमान 10+2 प्रणाली से हटकर 5+3+3+4 प्रणाली में आगे बढ़ने से प्री-स्कूल आयु समूह को औपचारिक रूप से शिक्षा व्यवस्था में लाया जा सकेगा, जिसे अभी सभी राज्यों में समान रूप से लागू नहीं किया जा रहा है।
शिक्षा-रोज़गार गलियारा (Education-Employment Corridor): 
व्यावसायिक शिक्षा को मुख्यधारा शिक्षा के साथ एकीकृत कर और स्कूल में (विशेषकर सरकारी स्कूलों में) सही मार्गदर्शन प्रदान कर भारत की शैक्षिक व्यवस्था को उन्नत बनाने की ज़रूरत है ताकि यह सुनिश्चित किया जा सके कि छात्रों को आरंभ से ही सही दिशा में निर्देशित किया जाए और वे करियर के अवसरों के बारे में जागरूक हों।
ग्रामीण क्षेत्रों के छात्रों में भी पर्याप्त क्षमताएँ मौजूद हैं और वे पढ़ाई के लिये प्रेरित भी होते हैं, लेकिन उनके पास सही मार्गदर्शन का अभाव है।
यह न केवल बच्चों के लिये बल्कि उनके माता-पिता के लिये भी आवश्यक है जो एक तरह से शिक्षा में लैंगिक अंतराल को भी कम करेगा।
भाषाई अवरोध को कम करना: 
अंतर्राष्ट्रीय समझ के लिये शिक्षा (Education for International Understanding- EIU) के साधन के रूप में अंग्रेज़ी को रखते हुए भी अन्य भारतीय भाषाओं को समान महत्त्व देना अत्यंत आवश्यक है।
संसाधनों को विभिन्न भाषाओं में अनुवाद करने के लिये विशेष प्रकाशन एजेंसियों की स्थापना की जा सकती है ताकि सभी भारतीय छात्रों को, वे किसी भी भाषाई पृष्ठभूमि के हों, समान अवसर मिल सके।
भविष्य के लिये अतीत के अनुभवों से प्रेरणा ग्रहण करना: 
अपनी लंबे समय से स्थापित जड़ों को ध्यान में रखते हुए भविष्य की ओर देखना महत्त्वपूर्ण है।
प्राचीन भारत की ‘गुरुकुल’ परंपरा से बहुत कुछ सीखा जा सकता है, जो आधुनिक शिक्षा में चर्चा का विषय बनने के सदियों पहले से अकादमिक शिक्षा से परे समग्र विकास पर ध्यान केंद्रित करता था।
प्राचीन भारतीय शिक्षा प्रणाली में नीतिशास्त्रीयता एवं मूल्य शिक्षा (Ethics and value education) शिक्षा के मूल में रही थी।
आत्मनिर्भरता, समानुभूति, रचनात्मकता और अखंडता जैसे मूल्य प्राचीन भारत में एक प्रमुख क्षेत्र बने रहे थे, जिनकी आज भी प्रासंगिकता है।
शिक्षा का प्राचीन मूल्यांकन विषयगत ज्ञान की ग्रेडिंग तक ही सीमित नहीं था।
छात्रों का मूल्यांकन उनके द्वारा सीखे गए कौशल और व्यावहारिक ज्ञान को वास्तविक जीवन की स्थितियों में सफलतापूर्वक लागू कर सकने की उनकी क्षमता के आधार पर किया जाता था।
आधुनिक शिक्षा प्रणाली भी मूल्यांकन की ऐसी ही एक प्रणाली विकसित कर सकती है।
दुबई में आयोजित COP28 में 100 से अधिक देशों द्वारा वर्ष 2030 तक वैश्विक नवीकरणीय ऊर्जा क्षमता को तीन गुना करने के संकल्प के बीच भारत को अपने इथेनॉल सम्मिश्रण लक्ष्य के संबंध में एक कठिन राह का सामना करना पड़ रहा है।
जबकि इथेनॉल मिश्रित पेट्रोल (Ethanol Blended Petrol- EBP) वर्ष 2013-14 में 1।
6% से बढ़कर वर्ष 2022-23 में 11।
8% हो गया, वर्ष 2022-23 में कम चीनी स्टॉक और इस वर्ष गन्ना उत्पादन में आसन्न कमी के कारण वर्ष 2025 तक 20% का लक्ष्य प्राप्त करना कठिन हो गया है।
इस परिदृश्य में सरकार लक्ष्य को पूरा करने के लिये अनाज आधारित इथेनॉल की ओर एक वृहत संक्रमण पर विचार कर रही है।
इथेनॉल डिस्टिलरीज़ हेतु मक्का की खरीद के लिये हाल ही में राष्ट्रीय कृषि सहकारी विपणन संघ (NAFED) और भारतीय राष्ट्रीय सहकारी उपभोक्ता महासंघ (NCCF) को सौंपी गई प्राधिकारिता इस संक्रमण पर बल देने का संकेत देती है और यह इथेनॉल के लिये एक संगठित मक्का फीड से समर्थित आपूर्ति शृंखला को बढ़ावा देगी।
हालाँकि, इससे अर्थव्यवस्था के लिये और अधिक चुनौतियाँ उत्पन्न होने का जोखिम है।
इथेनॉल:
इथेनॉल: इथेनॉल (Ethanol) एक कार्बनिक यौगिक है।
यह पारदर्शी, रंगहीन द्रव है जो ज्वलनशील है और इसकी एक विशिष्ट गंध होती है।
उत्पादन: इसे खमीर द्वारा शर्करा के किण्वन (fermentation) के माध्यम से उत्पादित किया जा सकता है, जो एक प्रक्रिया है जिसका उपयोग मादक पेय पदार्थों के उत्पादन में किया जाता है।
इसे रासायनिक प्रक्रियाओं, जैसे एथिलीन के जलयोजन (hydration of ethylene) के माध्यम से भी संश्लेषित किया जा सकता है।
उपयोग: 
पेय पदार्थ: इथेनॉल अल्कोहल का एक प्रकार है जो मादक पेय पदार्थों में पाया जाता है।
सामाजिक रूप से इसका सेवन बीयर, वाइन और स्पिरिट जैसे विभिन्न रूपों में किया जाता है।
ईंधन: इसका उपयोग जैव ईंधन के रूप में किया जाता है और इथेनॉल सम्मिश्रित ईंधन का उत्पादन करने के लिये इसे प्रायः गैसोलीन के साथ मिलाया जाता है।
औद्योगिक विलायक: विभिन्न प्रकार के पदार्थों को घोल सकने की इसकी क्षमता के कारण इथेनॉल का उपयोग फार्मास्यूटिकल्स, इत्र और अन्य उत्पादों के निर्माण में विलायक (Solvent) के रूप में किया जाता है।
चिकित्सा और प्रयोगशाला उपयोग: इथेनॉल का उपयोग चिकित्सा और प्रयोगशाला में एंटीसेप्टिक, कीटाणुनाशक और परिरक्षक (preservative) के रूप में किया जाता है।
रासायनिक फीडस्टॉक: यह विभिन्न रसायनों के उत्पादन के लिये फीडस्टॉक के रूप में कार्य करता है।
इथेनॉल सम्मिश्रण कार्यक्रम (Ethanol Blending Program- EBP):
EBP पेट्रोल में इथेनॉल—जो नवीकरणीय एवं पर्यावरण-अनुकूल ईंधन है, के सम्मिश्रण को बढ़ावा देने के लिये भारत सरकार की एक पहल है।
यह कार्यक्रम अन्य देशों से ईंधन के आयात को कम करने, विदेशी मुद्रा भंडार का संरक्षण करने और चीनी उद्योग में मूल्यवर्द्धन की वृद्धि करने का लक्ष्य रखता है।
इथेनॉल आपूर्ति वर्ष (Ethanol Supply Year- ESY) 2021-22 के लिये ‘भारत में इथेनॉल सम्मिश्रण के लिये रोडमैप 2020-25’ में निर्धारित 10% इथेनॉल सम्मिश्रण का लक्ष्य पहले ही हासिल कर लिया गया है और सार्वजनिक क्षेत्र की तेल विपणन कंपनियों (Oil Marketing Companies- OMCs) ने देश भर में E20 पेट्रोल (20% इथेनॉल सम्मिश्रित) की बिक्री शुरू कर दी है।
इसके अलावा, राष्ट्रीय जैव ईंधन नीति (National Policy on Biofuels) 2018 में ESY 2025-26 तक पेट्रोल में इथेनॉल के 20% सम्मिश्रण का लक्ष्य रखा गया है।
इथेनॉल का उत्पादन मुख्य रूप से चीनी उद्योग के एक सह-उत्पाद शीरा (molasses) से किया जाता है, लेकिन इसके उत्पादन के लिये गन्ने का रस, चीनी, चीनी सिरप और क्षतिग्रस्त खाद्यान्न जैसे अन्य कच्चे माल का भी उपयोग किया जा सकता है।
सरकार ने EBP के तहत इथेनॉल की खरीद एवं आपूर्ति को सुविधाजनक बनाने के लिये कई कदम उठाए हैं, जैसे लाभकारी मूल्य तय करना, प्रक्रिया को सरल बनाना, उत्पाद शुल्क से छूट और वित्तीय सहायता प्रदान करना।
प्रभावी सरकारी नीतियों के कारण ESY 2013-14 से ESY 2022-23 तक OMCs को इथेनॉल की आपूर्ति में 13 गुना वृद्धि हुई।
सम्मिश्रण प्रतिशत भी ESY 2013-14 में 1।
53% से बढ़कर ESY 2022-23 में लक्षित 12% तक पहुँच गया।
ईंधन में इथेनॉल सम्मिश्रण का महत्त्व: 
जीवाश्म ईंधन पर निर्भरता कम करना: भारत अपना अधिकांश तेल आयात करता है जो इसे वैश्विक बाज़ारों में उतार-चढ़ाव और भू-राजनीतिक जोखिमों के प्रति संवेदनशील बनाता है।
इथेनॉल का उपयोग कर भारत अपने तेल आयात को कम कर सकता है और अपनी ऊर्जा आत्मनिर्भरता बढ़ा सकता है।
पर्यावरण की रक्षा: इथेनॉल गैसोलीन की तुलना में अधिक स्वच्छ रूप से दहन करता है, जिसका अर्थ है कि यह वायु प्रदूषण एवं जलवायु परिवर्तन में योगदान करने वाले हानिकारक उत्सर्जन का कम उत्पादन करता है।
इथेनॉल का उपयोग कर भारत अपनी वायु गुणवत्ता में सुधार कर सकता है और अपने जलवायु लक्ष्यों को पूरा कर सकता है।
भारतीय विज्ञान संस्थान, बेंगलुरु के एक अध्ययन के अनुसार पेट्रोल में इथेनॉल के सम्मिश्रण से कार्बन मोनोऑक्साइड उत्सर्जन 30-50% और हाइड्रोकार्बन उत्सर्जन 20% तक कम हो सकता है।
किसानों को सहायता: इथेनॉल उत्पादन के लिये गन्ना या मक्के जैसे कृषि आदानों की आवश्यकता होती है।
इथेनॉल का उपयोग कर भारत इन फसलों के लिये एक नई मांग पैदा कर सकता है, जिससे किसानों और ग्रामीण समुदायों की आय एवं आजीविका को बढ़ावा मिल सकता है।
ऊर्जा सुरक्षा बढ़ाना: इथेनॉल ऊर्जा का एक घरेलू और विविध स्रोत है, जो ऊर्जा के एकल एवं विदेशी स्रोत पर भारत की निर्भरता को कम कर सकता है।
इथेनॉल का उपयोग कर भारत अपनी ऊर्जा सुरक्षा और प्रत्यास्थता की वृद्धि कर सकता है।
आर्थिक लाभ उत्पन्न करना: इथेनॉल सम्मिश्रण इथेनॉल उद्योग के विकास को प्रोत्साहित कर सकता है, जो नए रोज़गार, निवेश एवं नवाचार पैदा कर सकता है।
यह भारत को अधिक सतत एवं और आधुनिक ऊर्जा प्रणाली विकसित करने में भी मदद कर सकता है।
इथेनॉल सम्मिश्रण से देश को प्रति वर्ष 4 बिलियन अमेरिकी डॉलर (30,000 करोड़ रुपए) की बचत हो सकती है।
उन्नत वाहन प्रदर्शन: इथेनॉल की गैसोलीन की तुलना में अधिक ऑक्टेन रेटिंग (octane rating) है, जिसका अर्थ है कि यह इंजन के प्रदर्शन में सुधार कर सकता है और वाहनों की नॉकिंग टेंडेंसी को कम कर सकता है।
इथेनॉल सम्मिश्रण की सीमाएँ:
फीडस्टॉक उपलब्धता और लागत: इथेनॉल उत्पादन के लिये गन्ना, मक्का या लिग्नोसेल्यूलोसिक (lignocellulosic) सामग्री जैसे बायोमास की बड़ी मात्रा में आवश्यकता होती है जो फिर इन  उत्पादों के खाद्य, चारे या अन्य उपयोगों के साथ प्रतिस्पर्द्धा कर सकती है।
फीडस्टॉक की उपलब्धता और लागत अवधि, मौसम, बाज़ार एवं नीति दशाओं के आधार पर भिन्न-भिन्न हो सकती है।
खाद्य सुरक्षा के साथ संघर्ष: इथेनॉल उत्पादन के लिये मक्के  का उपयोग प्रत्यक्ष रूप से खाद्य सुरक्षा के साथ संघर्ष की स्थिति उत्पन्न करता है।
गन्ने के मामले में, इथेनॉल का उत्पादन शीरे (C-heavy/B-heavy) को संसाधित कर किया जाता है और यह चीनी उत्पादन के साथ न्यूनतम ट्रेड-ऑफ का निर्माण करता है।
बी-हैवी शीरा सी-हैवी शीरा की तुलना में कम चीनी का उत्पादन करता है, लेकिन दोनों गन्ने से एक साथ चीनी और इथेनॉल का उत्पादन करते हैं।
लेकिन इथेनॉल के उत्पादन के लिये मक्के का उपयोग प्रत्यक्षतः खाद्य या पशु चारे के रूप में इसके उपयोग को कम कर देता है।
यह न केवल अनाज को ईंधन उपयोग की ओर मोड़ता है, बल्कि मांग पक्ष के माध्यम से खाद्य कीमतों को कच्चे तेल की कीमतों से प्रत्यक्षतः जोड़ देता है।
रूपांतरण दक्षता और प्राप्ति: इथेनॉल उत्पादन में कई चरण शामिल होते हैं, जैसे प्री-ट्रीटमेंट, हाइड्रोलिसिस, फर्मेंटेशन और डिस्टिलेशन, जिसमें फीडस्टॉक के प्रकार एवं गुणवत्ता, प्रक्रिया प्रौद्योगिकी और परिचालन स्थितियों के आधार पर अलग-अलग क्षमताएँ एवं प्राप्ति (yield) हो सकती हैं।
उदाहरण के लिये, लिग्नोसेल्यूलोसिक बायोमास, जो गन्ने या मकई की तुलना में अधिक प्रचुर और विविध है, सेलुलोज और हेमिसेलुलोज को किण्वित शर्करा में तोड़ने के लिये अधिक गहन एवं जटिल प्री-ट्रीटमेंट एवं हाइड्रोलिसिस की आवश्यकता रखता है।
इथेनॉल की रूपांतरण दक्षता और प्राप्ति उत्पादन प्रक्रिया की आर्थिक व्यवहार्यता और पर्यावरणीय प्रभाव को भी प्रभावित करती है।
अवसंरचना और वितरण: इथेनॉल उत्पादन अंतिम उपयोगकर्ताओं तक फीडस्टॉक एवं ईंधन के परिवहन, भंडारण और वितरण के लिये पर्याप्त अवसंरचना एवं वितरण प्रणालियों की आवश्यकता रखता है।
इसमें उच्च पूंजी एवं परिचालन लागत के साथ-साथ लॉजिस्टिक एवं नियामक चुनौतियाँ संलग्न हो सकती हैं।
उदाहरण के लिये, इथेनॉल संक्षारक एवं आर्द्रताग्राही (corrosive and hygroscopic) है, जिसका अर्थ है कि यह गैसोलीन या डीजल के लिये डिज़ाइन किये गए मौजूदा पाइपलाइनों, टैंकों एवं पंपों को क्षति पहुँचा सकता है या दूषित कर सकता है।
वाहन अनुकूलता और प्रदर्शन: इथेनॉल उत्पादन के लिये ऐसे अनुकूल और कुशल वाहनों की आवश्यकता होती है जो इथेनॉल सम्मिश्रित ईंधन या शुद्ध इथेनॉल पर चल सकें।
इसके लिये वाहनों के इंजन, ईंधन प्रणाली और उत्सर्जन नियंत्रण उपकरणों में संशोधन या अनुकूलन की आवश्यकता हो सकती है, साथ ही ड्राइविंग व्यवहार एवं रखरखाव अभ्यासों में भी बदलाव की आवश्यकता हो सकती है।
उदाहरण के लिये, इथेनॉल में गैसोलीन की तुलना में कम ऊर्जा घनत्व होता है, जिसका अर्थ है कि समान मात्रा में ऊर्जा प्रदान करने के लिये अधिक मात्रा में इथेनॉल की आवश्यकता होती है, जिसके परिणामस्वरूप परिवहन एवं भंडारण लागत अधिक होती है।
इथेनॉल सम्मिश्रण को बढ़ावा देने के लिये सरकार द्वारा कौन-से कदम उठाये गए हैं? 
विभेदक इथेनॉल मूल्य निर्धारण (Differential Ethanol Pricing): सरकार ने सी-हैवी शीरा, बी-हैवी शीरा, गन्ने का रस/चीनी/चीनी सिरप और खराब खाद्यान्न या चावल से प्राप्त इथेनॉल के लिये अलग-अलग कीमतें तय की हैं।
आर्थिक मामलों की कैबिनेट समिति (CCEA) द्वारा उत्पादन लागत, उपलब्धता और मांग जैसे विभिन्न कारकों के आधार पर वार्षिक रूप से कीमतें संशोधित की जाती हैं।
विभेदक मूल्य निर्धारण नीति के परिणामस्वरूप इथेनॉल सम्मिश्रित पेट्रोल (EBP) कार्यक्रम के लिये इथेनॉल की आपूर्ति में वृद्धि हुई है और वर्ष 2025 तक पेट्रोल में 20% इथेनॉल मिश्रण का लक्ष्य प्राप्त कर सकने में मदद मिली है।
ब्याज छूट योजनाएँ (Interest Subvention Schemes): EBP कार्यक्रम के तहत निर्धारित सम्मिश्रण लक्ष्यों को प्राप्त करने के लिये देश में इथेनॉल उत्पादन क्षमता बढ़ाने की दृष्टि से सरकार ने जुलाई 2018 से अप्रैल 2022 तक विभिन्न इथेनॉल ब्याज छूट योजनाएँ अधिसूचित की।
इन इथेनॉल ब्याज छूट योजनाओं के तहत, सरकार उद्यमियों को देश भर में नई डिस्टिलरीज़ (गुड़ आधारित, अनाज आधारित और दोहरे फ़ीड आधारित) स्थापित करने या मौजूदा डिस्टिलरीज (शीरा आधारित, अनाज आधारित और दोहरे फीड आधारित) का विस्तार करने की सुविधा दे रही है।
बैंकों/वित्तीय संस्थानों द्वारा दिए जाने वाले ऋणों पर 6% प्रति वर्ष की दर से ब्याज छूट या बैंकों/वित्तीय संस्थानों द्वारा वसूल किये जाने वाले ब्याज दर का 50% (इनमें जो भी कम हो) का वहन पाँच वर्षों के लिये (एक वर्ष के मोरेटोरियम के साथ) केंद्र सरकार द्वारा किया जा रहा है।
कर राहत: अमिश्रित पेट्रोल की तुलना में E10 और E20 सम्मिश्रण पर कम कर लगाया जाता है, जिससे वे उपभोक्ताओं के लिये अधिक लागत-प्रतिस्पर्द्धी बन जाते हैं।
पेट्रोल की तुलना में इथेनॉल के लिये निम्न उत्पाद शुल्क और GST दरें लागू की गई हैं।
E20-अनुकूल वाहनों के लिये प्रोत्साहन: उच्च इथेनॉल सम्मिश्रण के अनुकूल वाहनों के निर्माताओं और खरीदारों के लिये कर लाभ एवं अन्य प्रोत्साहनों पर विचार किया जा रहा है।
इथेनॉल कार्यक्रम को बढ़ावा देने के लिये आगे की राह: 
उत्पादन को बढ़ावा देना: 
फीडस्टॉक में विविधता लाना: सेलुलोजिक बायोमास, अपशिष्ट कागज और कृषि अवशेषों जैसे गैर-खाद्य स्रोतों से उत्पादन को प्रोत्साहित किया जाए।
इससे खाद्य सुरक्षा के साथ प्रतिस्पर्द्धा कम होगी और अपशिष्ट का उपयोग हो सकेगा।
2G और 3G जैव ईंधन का समर्थन करना: गैर-खाद्य संसाधनों का उपयोग करने वाली दूसरी और तीसरी पीढ़ी की इथेनॉल उत्पादन प्रौद्योगिकियों के लिये अनुसंधान एवं विकास में निवेश किया जाए।
उत्पादन क्षमता का विस्तार करना: वित्तीय सहायता और सुव्यवस्थित नौकरशाही प्रक्रियाओं के माध्यम से नई इथेनॉल डिस्टिलरीज़ की स्थापना और मौजूदा भट्टियों के आधुनिकीकरण को प्रोत्साहित किया जाए।
क्षेत्रीय उत्पादन को बढ़ावा देना: परिवहन लागत को कम करने और लॉजिस्टिक्स को अनुकूलित करने के लिये ईंधन डिपो के निकट डिस्टिलरी स्थापित करने पर ध्यान केंद्रित करें।
नीति और बाज़ार तंत्र: 
सम्मिश्रण स्तर को बढ़ाना: अनिवार्य इथेनॉल सम्मिश्रण प्रतिशत को वर्तमान लक्ष्य (वर्ष 2025 तक 20%) से धीरे-धीरे ऊपर ले जाएँ।
यह इथेनॉल उत्पादकों के लिये एक गारंटीकृत बाज़ार का निर्माण करेगा।
दीर्घकालिक अनुबंध: इथेनॉल उत्पादन में स्थिर निवेश को प्रोत्साहित करने के लिये तेल विपणन कंपनियों के साथ निश्चित मूल्य अनुबंध की पेशकश की जाए।
अनुसंधान और विकास का समर्थन करना: सम्मिश्रण अनुपात को इष्टतम करने, इंजन की अनुकूलता संबंधी मुद्दों को संबोधित करने और कुशल रूपांतरण प्रौद्योगिकियों को विकसित करने की दिशा में अनुसंधान कार्य में निवेश किया जाना चाहिये।
प्रौद्योगिकीय उन्नति: 
अवसंरचना को बेहतर बनाना: कुशल आपूर्ति शृंखला प्रबंधन सुनिश्चित करने के लिये इथेनॉल के भंडारण एवं परिवहन संबंधी अवसंरचना में निवेश करें।
वाहन अनुकूलता: उच्च इथेनॉल मिश्रण के अनुकूल इंजन और वाहन विकसित करने के लिये ऑटोमोबाइल निर्माताओं के साथ मिलकर कार्य करें।
गुणवत्ता नियंत्रण: ईंधन प्रदर्शन और वाहन सुरक्षा सुनिश्चित करने के लिये इथेनॉल उत्पादन और सम्मिश्रण के लिये कड़े गुणवत्ता मानकों को लागू करें।
जन जागरूकता और शिक्षा: 
जागरूकता अभियान: उपभोक्ताओं को इथेनॉल सम्मिश्रण के लाभों के बारे में शिक्षित करें, वाहनों पर इसके प्रभाव के बारे में विद्यमान मिथकों को दूर करें और इसे अपनाने के लिये उन्हें प्रोत्साहित करें।
पारदर्शिता और लेबलिंग: उपभोक्ताओं को उनकी पसंद के बारे में सूचित करने के लिये पेट्रोल स्टेशनों पर इथेनॉल सम्मिश्रित ईंधन की स्पष्ट लेबलिंग सुनिश्चित करें।
संसद ने दीर्घकालिक विधायी भटकाव के बाद राजनीतिक दल-बदल पर अंकुश लगाने के लिये दल-बदल विरोधी कानून (दसवीं अनुसूची) को लागू किया था।
1960 के दशक में दल-बदल की घटनाओं की बड़ी संख्या, तीव्रता, लापरवाही और अनियंत्रित उदासीनता को देखते हुए इसे लागू किया गया था और इससे दल-बदल की घटनाएँ लगभग बंद हो गई।
दल-बदल के कारण न केवल बार-बार सरकारों का पतन होता रहा था, बल्कि राजनीतिक दलों के अंदर व्यापक अस्थिरता भी उत्पन्न हुई जहाँ सत्तालोलुप राजनेताओं ने राजनीतिक दलों के लिये भारी समस्याएँ पैदा कर दी थीं।
दल-बदल विरोधी कानून (Anti Defection Law):
कानून: 
दल-बदल विरोधी कानून (संविधान की दसवीं अनुसूची में शामिल) सदन सदस्यों (संसद सदस्य और राज्य विधानमंडल सदस्य) द्वारा बार-बार दल-बदल पर अंकुश लगाने के लिये लागू किया गया था।
इसे वर्ष 1985 में 52वें संशोधन अधिनियम के माध्यम से संविधान में शामिल किया गया।
यह ऐसे मामलों में निर्वाचित सदन सदस्य को सदन से निरर्हित या अयोग्य ठहराने का प्रावधान करता है, जहाँ वे स्वेच्छा से दल बदल लेते हैं या अपने दल के निर्देश के विरुद्ध सदन में मतदान करते हैं।
दल-बदल के आधार पर निरर्हता: 
यदि वह स्वेच्छा से किसी राजनीतिक दल की सदस्यता छोड़ देता है।
रवि एस।
नाइक बनाम भारत संघ (1994) मामले में सर्वोच्च न्यायालय ने स्पष्ट किया कि दल-बदल विरोधी कानून के तहत निरर्हता के लिये किसी सांसद या विधानमंडल सदस्य के औपचारिक रूप से अपने दल से त्याग-पत्र देने की आवश्यकता नहीं है।
सर्वोच्च न्यायालय ने कहा था: स्वेच्छा से अपनी सदस्यता छोड़ना औपचारिक रूप से त्याग-पत्र देने का पर्याय नहीं है।
सदस्यता से औपचारिक त्याग-पत्र के अभाव में भी किसी सदस्य के आचरण से यह अनुमान लगाया जा सकता है कि उसने स्वेच्छा से उस राजनीतिक दल की अपनी सदस्यता छोड़ दी है जिससे वह संबद्ध रहा था।
राजेंद्र सिंह राणा बनाम स्वामी प्रसाद मौर्य एवं अन्य (2007) मामले में सर्वोच्च न्यायालय ने कहा कि सरकार के गठन के लिये किसी दूसरे पक्ष के नेता को आमंत्रित करने के लिये राज्यपाल से अनुरोध करने वाला पत्र सौंपना भी स्वेच्छा से अपने मूल दल की सदस्यता छोड़ देने के समान होगा।
यदि वह अपने राजनीतिक दल या उसके द्वारा निमित्त प्राधिकृत किसी व्यक्ति की पूर्व अनुज्ञा के बिना निदेश के विरुद्ध सदन में मतदान करता है या मतदान से विरत रहता है।
यदि सदन का कोई निर्वाचित सदस्य, जो किसी राजनीतिक दल द्वारा खड़े किये गए अभ्यर्थी से भिन्न रूप से सदस्य निर्वाचित हुआ है और निर्वाचन के पश्चात किसी राजनीतिक दल में सम्मिलित हो जाता है।
बालचंद्र एल।
जारकीहोली बनाम बी।
एस।
येदियुरप्पा (2010) मामले में सर्वोच्च न्यायालय ने यह स्पष्ट कर दिया कि गठबंधन सरकार के मंत्रालय में शामिल होने वाले स्वतंत्र (निर्दलीय) विधायक, सत्तारूढ़ दल में शामिल हुए बिना, अपनी निर्दलीय पहचान को नहीं खोएँगे।
इस प्रकार, मंत्रिपरिषद में उनका शामिल होना निरर्हता का आधार नहीं होगा।
दल-बदल विरोधी कानून के अपवाद या छूट: 
किसी सदस्य को निरर्हित नहीं ठहराया जाएगा यदि: 
उसके मूल राजनीतिक दल का किसी अन्य दल में विलय हो जाता है तथा वह और मूल दल के कम से कम दो-तिहाई सदस्य इस विलय के लिये सहमत होते हैं।
वर्ष 2003 के 91वें संविधान संशोधन के तहत एक तिहाई सदस्यों के एक अलग समूह बना लेने पर अयोग्यता से छूट (जैसा इस संशोधन से पूर्व लागू नियम था) को निरस्त कर दिया गया।
यदि उसने या उसकी दल के किसी अन्य सदस्य ने विलय को स्वीकार नहीं किया है और एक अलग समूह के रूप में कार्य करने का विकल्प चुना है।
यदि वह अपने मूल दल से अलग हो जाता है, लेकिन किसी अन्य दल में शामिल नहीं होता है।
दल-बदल विरोधी कानून से संबद्ध प्रमुख मुद्दे:  
यह लोकतंत्र के विचार को कमज़ोर करता है: यह सदन सदस्यों के वाक्-स्वातंत्र्य एवं अभिव्यक्ति-स्वातंत्र्य को प्रतिबंधित कर प्रतिनिधिक एवं संसदीय लोकतंत्र को कमज़ोर करता है और उन्हें उनको निर्वाचित करने वाले मतदाताओं के बजाय अपने दल के नेताओं के प्रति जवाबदेह बनाता है।
निर्धारित समयसीमा का अभाव: कानून में दल-बदल के मामलों पर निर्णय लेने के लिये एक स्पष्ट एवं समयबद्ध तंत्र का अभाव है और सदस्यों को अयोग्य घोषित करने की शक्ति सदन के पीठासीन अधिकारियों के विवेक पर छोड़ देता है जो पक्षपाती या राजनीतिक दबाव से प्रभावित हो सकते हैं।
हालाँकि, केशम मेघचंद्र सिंह बनाम माननीय अध्यक्ष मणिपुर विधान सभा एवं अन्य (2020) मामले में सर्वोच्च न्यायालय ने निर्णय दिया कि विधानसभाओं और संसद के अध्यक्षों/सभापति को असाधारण परिस्थितियों को छोड़कर तीन माह की अवधि के भीतर अयोग्यता याचिकाओं पर निर्णय कर लेना होगा।
अभी भी दल-बदल की अनुमति: कानून के अंतर्गत अभी भी सदस्यों के किसी समूह को बिना किसी दंड के अन्य दल में शामिल होने की अनुमति प्रदान की गई है, यदि वह अपने मूल दल के निर्वाचित सदस्यों के कम से कम दो-तिहाई सदस्यों से मिलकर बना समूह हो।
यह दलों के अवसरवादी और अनैतिक विलय एवं विभाजन के लिये अवसर उत्पन्न करता है तथा राजनीतिक व्यवस्था की स्थिरता एवं अखंडता को कमज़ोर करता है।
इस तरह यह विधायकों की खरीद-फरोख्त या ‘हॉर्स-ट्रेडिंग’ को बढ़ावा देता है।
मूल कारणों को संबोधित नहीं करना: यह दल-बदल के मूल कारणों— जैसे कि दल के अंदर लोकतंत्र की कमी, भ्रष्टाचार और चुनावी कदाचार को संबोधित नहीं करता है।
यह राजनीतिक दलों को दल-बदलुओं को लुभाने या दल में शामिल करने से निषिद्ध नहीं करता है और इस प्रकार दल-बदल की घटना को रोकने में विफल रहता है।
दल-बदल विरोधी कानून को सबल करने के लिये कौन-से कदम उठाये जाने चाहिये? 
प्रक्रियात्मक मुद्दों का समाधान: 
अधिनिर्णय की शक्ति में बदलाव: सदन के अध्यक्ष/सभापति द्वारा दल-बदल के मामलों पर निर्णय लेने की वर्तमान प्रथा पूर्वाग्रह और राजनीतिक प्रभाव के संबंध में चिंता पैदा करती है।
अधिनिर्णय की शक्ति निर्वाचन आयोग जैसी स्वतंत्र संस्था को सौंपने से निष्पक्षता बढ़ सकती है।
द्वितीय प्रशासनिक सुधार आयोग ने अनुशंसा की थी कि दल-बदल के आधार पर सदस्यों की निरर्हता का मुद्दा निर्वाचन आयोग की सलाह पर राष्ट्रपति/राज्यपाल द्वारा तय किया जाना चाहिये।
समयबद्ध निर्णय: दल-बदल के मामलों पर निर्णय लेने के लिये कठोर समयसीमा निर्धारित करने से दीर्घकालिक अनिश्चितता एवं राजनीतिक हेरफेर को रोका जा सकेगा।
न्यायिक सहारा: कुछ मामलों में सर्वोच्च न्यायालय या उच्च न्यायालयों में सीधे अपील की अनुमति देने से मनमाने निर्णयों के विरुद्ध अतिरिक्त सुरक्षा प्रदान की जा सकती है।
दलीय जवाबदेही को सुदृढ़ करना: 
आंतरिक लोकतंत्र: दल के अंदर लोकतंत्र और पारदर्शिता को लागू करने के लिये विनियमनों के निर्माण से सदन सदस्यों का मोहभंग कम हो सकता है और दलों के भीतर असंतोष से प्रेरित दल-बदल पर अंकुश लग सकता है।
पार्टी फंडिंग में सुधार: दलीय वित्तपोषण या पार्टी फंडिंग को अधिक पारदर्शी एवं जवाबदेह बनाने से राजनीति में धन शक्ति का प्रभाव कम हो सकता है जो दल-बदल को प्रोत्साहित करता है।
एंटी-पोचिंग उपायों का क्रियान्वयन: पदों या लाभों की पेशकश करने के माध्यम से दल-बदल को प्रेरित करने के प्रयासों को प्रतिबंधित करना या दंडित करना ऐसे अभ्यासों को हतोत्साहित कर सकता है।
स्थिरता और जवाबदेही को संतुलित करना: 
विलय को छूट: राजनीतिक दलों के उपयुक्त विलय के मामले में दल-बदल को छूट देना स्थिरता को हानि पहुँचाए बिना राजनीतिक पुनर्गठन को प्रोत्साहित कर सकता है।
जनहित संबंधी विचार: दल-बदल के मामलों में सार्वजनिक हित का आकलन करने के लिये एक तंत्र की शुरुआत करना—जहाँ केवल तभी निरर्हता की अनुमति हो जब यह स्पष्ट रूप से जनहित को क्षति पहुँचाए, स्थिरता और जवाबदेही के बीच संतुलन का निर्माण कर सकता है।
असहमति का अधिकार: विशिष्ट मुद्दों पर असहमति जताने के सदन सदस्यों के अधिकार को मान्यता देने से (जहाँ वे निरर्हित होने के दबाव से मुक्त हों) विधायिका के भीतर स्वस्थ बहस एवं स्वतंत्र विचार को बढ़ावा मिल सकता है।
अन्य देश दल-बदल से कैसे निपट रहे हैं? 
यूके: यूनाइटेड किंगडम में राजनीतिक दल-बदल कानून द्वारा स्पष्ट रूप से निषिद्ध नहीं है, लेकिन दल-बदलुओं को अपने दल और मतदाताओं की ओर से बदले की कार्रवाई या प्रतिक्रिया का सामना करना पड़ सकता है।
इन कार्रवाइयों में दलीय विशेषाधिकारों का खोना, अनुशासनात्मक कार्रवाई का सामना करना और रिकॉल पेटीशन (recall petitions) या उप-चुनाव (by-elections) जैसी कानूनी चुनौतियों का जोखिम उठाना शामिल हो सकता है।
यूएसए: इसी प्रकार संयुक्त राज्य अमेरिका में राजनीतिक दल-बदल के विरुद्ध किसी विशिष्ट कानून का अभाव है।
हालाँकि ये घटनाएँ दुर्लभ हैं, फिर भी वैचारिक या रणनीतिक कारणों से दल-बदल हो सकता है।
मूल दल, मतदाताओं और मीडिया की ओर से प्रतिक्रिया या ‘बैकलैश’ का सामना करना पड़ सकता है, लेकिन दल-बदलुओं को नया समर्थन भी हासिल हो सकता है।
नए पार्टी लेबल के तहत पुनर्निर्वाचन के लिये मैदान में उतरना राजनीतिक माहौल के आधार पर चुनौतियाँ और अवसर दोनों प्रस्तुत करता है।
छत्तीसगढ़ में हाल ही में विधानसभा चुनाव संपन्न हुए जहाँ मुख्य ध्यान जनजाति/आदिवासी मतों पर केंद्रित रहा।
विभिन्न राजनीतिक दलों ने रणनीतिक रूप से महत्त्वपूर्ण जनजातीय आबादी पर ध्यान केंद्रित किया जो राज्य के कुल मतों में 34% की हिस्सेदारी रखते हैं और इस क्षेत्र में सरकार के गठन के लिये उनका समर्थन पाना प्रायः निर्णायक सिद्ध होता है।
छत्तीसगढ़ के जनजातीय क्षेत्रों, विशेष रूप से बस्तर में, वर्तमान में माओवादी विद्रोह की समस्या पाई जाती है जहाँ जनजातीय आबादी इस आंदोलन के लिये प्राथमिक आधार के रूप में कार्य करती है।
पाँचवी अनुसूची के क्षेत्रों (Schedule Five areas) के रूप में वर्गीकृत इन माओवादी गढ़ों में चुनावों में लगातार हिंसा की घटनाएँ होती रही हैं जिनकी गंभीरता माओवादियों द्वारा चुनाव बहिष्कार के आह्वान से और बढ़ जाती है।
इस वर्ष के चुनावों में भी यही प्रवृत्ति नज़र आई जो इन क्षेत्रों में माओवादी विद्रोह द्वारा उत्पन्न जारी चुनौतियों को परिलक्षित करती है।
वामपंथी उग्रवाद:
परिचय:
वामपंथी उग्रवाद (Left Wing Extremism- LWE), जिसे वामपंथी आतंकवाद या कट्टरपंथी वामपंथी आंदोलनों के रूप में भी जाना जाता है, उन राजनीतिक विचारधाराओं और समूहों को संदर्भित करता है जो क्रांतिकारी तरीकों के माध्यम से महत्त्वपूर्ण सामाजिक एवं राजनीतिक परिवर्तन की वकालत करते हैं।
LWE समूह अपने एजेंडे को आगे बढ़ाने के लिये सरकारी संस्थानों, कानून प्रवर्तन एजेंसियों या निजी संपत्ति को निशाना बनाने जैसे कदम उठाते हैं।
भारत में वामपंथी उग्रवादी आंदोलन की शुरुआत वर्ष 1967 के पश्चिम बंगाल में नक्सलबाड़ी (Naxalbari) के उदय के साथ हुई।
भारत में LWE की उपस्थिति: गृह मंत्रालय के अनुसार देश के 10 राज्यों के 90 ज़िले LWE से प्रभावित हैं, हालाँकि अलग-अलग ज़िलों में उनका स्तर भिन्न-भिन्न है।
ये 10 राज्य हैं: आंध्र प्रदेश, बिहार, छत्तीसगढ़, झारखंड, केरल, मध्य प्रदेश, महाराष्ट्र, ओडिशा, तेलंगाना और पश्चिम बंगाल।
इनमें छत्तीसगढ़, झारखंड, ओडिशा और बिहार सर्वाधिक प्रभावित हैं, जहाँ वामपंथी समूहों की प्रबल उपस्थिति है और वे सुरक्षा बलों एवं नागरिकों पर लगातार हमले करते रहे हैं।
वामपंथी उग्रवाद के पीछे कौन-से प्रमुख कारण:
असमान विकास: वामपंथी उग्रवाद से प्रभावित कई क्षेत्र देश के सबसे कम विकसित क्षेत्रों में शामिल हैं, जहाँ उच्च स्तर की गरीबी, बेरोज़गारी, अशिक्षा, कुपोषण और सामाजिक अपवर्जन जैसी स्थितियाँ पाई जाती हैं।
वामपंथी उग्रवादी समूह समाज के हाशिये पर स्थित वर्गों, विशेष रूप से जनजातीय समुदाय की शिकायतों या असंतोष का फायदा उठाते हैं, जिन्हें राज्य और निजी अभिकर्ताओं द्वारा उनकी भूमि, वन और खनिज अधिकारों से वंचित कर दिया गया है।
शासन की कमी: वामपंथी उग्रवाद से प्रभावित क्षेत्र प्रभावी शासन, प्रशासन और सेवा वितरण की कमी से पीड़ित हैं।
यहाँ सरकारी संस्थाएँ प्रायः अक्षम, भ्रष्ट या अनुपस्थित होती हैं, जिससे एक रिक्तता या निर्वात का निर्माण होता है जिसे फिर LWE समूहों द्वारा भरा जाता है।
LWE समूह चुनाव, पंचायती कार्यकरण और विकास योजनाओं जैसी लोकतांत्रिक प्रक्रियाओं को बाधित करने के लिये हिंसा एवं भयादोहन का भी उपयोग करते हैं।
वैचारिक अपील: LWE समूह उत्पीड़ित और शोषित वर्गों के हितों का प्रतिनिधित्व करने का दावा करते हैं और एक ऐसी कट्टरपंथी विचारधारा का प्रचार करते हैं जो संसदीय लोकतंत्र को अस्वीकार करती है तथा सशस्त्र क्रांति की वकालत करती है।
वे चीनी कम्युनिस्ट नेता माओ त्से तुंग (Mao Zedong) की शिक्षाओं और वर्ष 1967 में भारतीय कम्युनिस्ट पार्टी (मार्क्सवादी-लेनिनवादी) के नेतृत्व में उभरे नक्सलबाड़ी विद्रोह से प्रेरणा ग्रहण करते हैं।
वामपंथी उग्रवाद से जुड़े कुछ समूहों के भारत और भारत के बाहर अन्य चरमपंथी एवं अलगाववादी आंदोलनों से भी संबंध हैं।
वैश्वीकरण और सांस्कृतिक विस्थापन: वैश्वीकरण के प्रभाव, जिनमें सांस्कृतिक परिवर्तन एवं विस्थापन शामिल हैं, विस्थापन और अलगाव की भावना में योगदान कर सकते हैं।
वामपंथी उग्रवादी आंदोलन उन व्यक्तियों को अस्मिता एवं उद्देश्य की एक भावना प्रदान कर सकते हैं जो इन वैश्विक शक्तियों द्वारा हाशिये की ओर धकेले जाना महसूस करते हैं।
सरकार द्वारा कौन-से कदम उठाये गए हैं?
सुरक्षा उपाय:
केंद्रीय सशस्त्र पुलिस बलों की तैनाती: सरकार ने उग्रवाद विरोधी अभियान चलाने और पुलिस उपस्थिति को सुदृढ़ करने के लिये वामपंथी उग्रवाद प्रभावित क्षेत्रों में CRPF, BSF और ITBP जैसे केंद्रीय सशस्त्र पुलिस बलों (Central Armed Police Forces- CAPFs) की तैनाती की है।
राज्य पुलिस को सबल करना: केंद्र सरकार राज्यों को उनके पुलिस बलों के आधुनिकीकरण, खुफिया जानकारी संग्रहण में सुधार और उग्रवाद विरोधी रणनीति में कर्मियों को प्रशिक्षण प्रदान करने के लिये वित्तीय एवं लॉजिस्टिकल सहायता प्रदान करती है।
विशेष इकाइयों की स्थापना: नक्सली नेताओं और कैंपों के विरुद्ध लक्षित अभियान चलाने के लिये ‘कोबरा कमांडो’ और ‘ग्रेहाउंड’ जैसी विशेष इकाइयाँ बनाई गई हैं।
विकास पहल:
एकीकृत विकास परियोजनाएँ: सरकार ने LWE प्रभावित क्षेत्रों में अवसंरचना सुधार, आजीविका के अवसर प्रदान करने और शिक्षा एवं स्वास्थ्य देखभाल जैसी बुनियादी सुविधाएँ प्रदान करने के लिये एकीकृत जनजातीय विकास कार्यक्रम (ITDP) और प्रधानमंत्री ग्राम सड़क योजना (PMGSY) जैसी विभिन्न योजनाएँ शुरू की हैं।
कौशल विकास कार्यक्रम: सरकार वामपंथी उग्रवाद प्रभावित क्षेत्रों में युवाओं को रोज़गार के योग्य बनाने और नक्सली भर्ती के प्रति उनकी भेद्यता को कम करने के लिये कौशल विकास प्रशिक्षण प्रदान कर रही है।
स्थायी आजीविका को बढ़ावा देना: वन धन विकास केंद्र और मनरेगा (MGNREGA) जैसी योजनाओं का लक्ष्य वन-आधारित गतिविधियों एवं ग्रामीण रोज़गार कार्यक्रमों के माध्यम से जनजातीय समुदायों के लिये सतत आजीविका के अवसर पैदा करना है।
अधिकार और हक़दारी सुनिश्चित करना:
भूमि अधिकार: सरकार जनजातीय समुदायों के समक्ष विद्यमान भूमि अलगाव (land alienation) की समस्या के समाधान के लिये भी कदम उठा रही है, जो नक्सली असंतोष का एक प्रमुख कारण रहा है।
वन अधिकार: वन अधिकार अधिनियम 2006 वन संसाधनों पर जनजातीय समुदायों के पारंपरिक अधिकारों को मान्यता प्रदान करता है और सामुदायिक वन प्रबंधन के माध्यम से उन्हें सशक्त बनाने का लक्ष्य रखता है।
शिकायत निवारण तंत्र: सरकार ने स्थानीय समुदायों की चिंताओं को दूर करने और उनके अधिकारों की रक्षा सुनिश्चित करने के लिये शिकायत निवारण तंत्र स्थापित किये हैं।
अन्य उपाय:
सिविक एक्शन प्रोग्राम (CAP): वामपंथी उग्रवाद से प्रभावित क्षेत्रों में विभिन्न सिविक एक्शन कार्यक्रम के संचालन के लिये केंद्रीय सशस्त्र पुलिस बलों को वित्तीय अनुदान आवंटित किया जाता है।
आत्म-समर्पण और पुनर्वास नीति: पुनर्वास पैकेज के तहत उच्च रैंक के LWE कैडरों के लिये 2।
5 लाख रुपए और मध्यम/निचली रैंक के कैडरों के लिये 1।
5 लाख रुपए उनके नाम पर सावधि जमा के रूप में रखे जाते हैं जिन्हें अच्छा आचरण प्रकट करने पर 3 वर्ष पूरा होने के बाद निकाला जा सकता है।
उन्हें उनकी पसंद के व्यापार/व्यवसाय में प्रशिक्षण भी प्रदान किया जाता है और तीन वर्षों के लिये 4000 रुपए प्रति माह की वृत्ति प्रदान की जाती है।
‘समाधान’ सिद्धांत: वामपंथी उग्रवाद की समस्या का कोई रामबाण समाधान संभव नहीं है।
इसके लिये अलग-अलग स्तरों पर अल्पावधिक, मध्यम आवधिक और दीर्घावधिक नीतियाँ बनाने की आवश्यकता है।
‘समाधान’ (SAMADHAN) का पूर्ण रूप है:
S- स्मार्ट लीडरशिप
A- एग्रेसिव स्ट्रेटेजी
M- मोटिवेशन एंड ट्रेनिंग
A- एक्शनेबल इंटेलिजेंस
D- डैशबोर्ड-बेस्ड KPIs (Key Performance Indicators) और KRAs (Key Result Areas)
H- हार्नेसिंग टेक्नोलॉजी
A- एक्शन प्लान फॉर इच थिएटर
N- नो एक्सेस टू फाइनेंसिंग
स्मार्ट पुलिस: ‘स्मार्ट’ रणनीतिक प्रबंधन और वैकल्पिक प्रतिक्रिया रणनीति (SMART- Strategic Management & Alternative Response Tactics) का संक्षिप्त रूप है, जो पुलिस प्राधिकारों द्वारा डेटा-संचालित दृष्टिकोण के अनुप्रयोग को संदर्भित करता है।
स्मार्ट पुलिस का लक्ष्य सूचना-संपन्न निर्णयन एवं संसाधन आवंटन के लिये डेटा के विभिन्न स्रोतों—जैसे अपराध के आँकड़े, नागरिक प्रतिक्रिया, सोशल मीडिया आदि का उपयोग कर पुलिस कार्य की गुणवत्ता एवं दक्षता में सुधार करना है।
स्मार्ट पुलिस में पुलिस प्रेषण के विकल्प भी शामिल हैं, जैसे ऑनलाइन रिपोर्ट, टेलीफोन रिपोर्टिंग इकाइयाँ और फाल्स अलार्म में कमी लाना।
इन उपायों का अब तक क्या प्रभाव पड़ा है?
पिछले आठ वर्षों में वामपंथी उग्रवादी हिंसा के साथ-साथ वामपंथी उग्रवाद के भौगोलिक प्रसार में उल्लेखनीय गिरावट देखी गई है।
वर्ष 2013 की तुलना में 2022 में उग्रवादी घटनाओं में कमी आई है।
वर्ष 2022-23 में वामपंथी उग्रवादियों द्वारा अंजाम दी गई हिंसा की घटनाओं की संख्या 413 दर्ज की गई।
वर्ष 2013 की तुलना में 2022 में वामपंथी उग्रवाद से संबंधित मौतों में 75% की कमी आई है (397 से घटकर 98)।
वर्ष 2021 की तुलना में वर्ष 2022 में सुरक्षा बलों के लिये मृत्यु और हताहत की संख्या में क्रमशः 33% और 68% की कमी आई।
सरकार को और क्या करना चाहिये?
पेसा अधिनियम का प्रभावी कार्यान्वयन:
पंचायत उपबंध (अनुसूचित क्षेत्रों तक विस्तार) अधिनियम [Panchayats (Extension to Scheduled Areas) Act- PESA], 1996 का उचित और पूर्ण कार्यान्वयन सुनिश्चित किया जाए।
इसमें अधिनियम की मंशा के अनुरूप ग्राम सभाओं को सशक्त बनाने के लिये स्पष्ट नीति निर्देश जारी करना शामिल है।
कार्यान्वयन में उन कमियों को दूर किया जाए जिन्होंने माओवादियों को स्थिति का गलत लाभ उठाने की अनुमति दी है और अधिनियम को ऐतिहासिक एवं पारंपरिक जनजातीय जीवन शैली के साथ संरेखित करने की दिशा में कार्य किया जाए।
जनजातीय सशक्तीकरण और प्रतिनिधित्व:
जनजातीय नेतृत्व को उनकी आवाज़ सुनने के लिये मंच प्रदान करने के माध्यम से सक्रिय रूप से संपोषित किया जाए।
इसे स्थानीय शासन संरचनाओं और राजनीतिक प्रक्रियाओं में प्रतिनिधित्व बढ़ाकर हासिल किया जा सकता है।
जनजातीय समुदायों की आकांक्षाओं को चिह्नित किया जाए और उन्हें संबोधित किया जाए।
सुनिश्चित किया जाए कि सरकार की नीतियाँ एवं पहल उनकी विशिष्ट आवश्यकताओं और दृष्टिकोणों को समायोजित करने के लिये डिज़ाइन की गई हैं।
विकास कार्यक्रम:
ऐसे लक्षित विकास कार्यक्रम लागू करने चाहिये जो जनजातीय समुदायों के समक्ष विद्यमान सामाजिक-आर्थिक मुद्दों का समाधान कर सकें।
इसमें अवसंरचना विकास, स्वास्थ्य देखभाल, शिक्षा और रोज़गार के अवसर जैसे विषय शामिल हो सकते हैं।
सुनिश्चित किया जाए कि विकास पहल सहभागितापूर्ण हो और निर्णयन प्रक्रियाओं में स्थानीय समुदायों को संलग्न किया जाए।
माओवादी प्रोपेगेंडा का प्रतिकार:
माओवादी प्रोपेगेंडा का मुक़ाबला करने और उनकी बयानबाजी एवं वास्तविक कार्यों के बीच के अंतर को उजागर करने के लिये संचार रणनीतियाँ शुरू की जाएँ।
ऐसे उदाहरणों को उजागर किया जाए जहाँ माओवादियों का एजेंडा स्थानीय आबादी के कल्याण से असंगत सिद्ध होता है।
सटीक सूचना के प्रसार और गलत सूचना पर नियंत्रण के लिये स्थानीय मीडिया, सामुदायिक नेताओं और प्रभावशाली लोगों के साथ सहयोग स्थापित किया जाए।
सुलह वार्ता और संघर्ष समाधान:
माओवादी समूहों के भीतर उदारवादी गुटों के साथ शांतिपूर्ण संवाद के अवसरों की तलाश की जानी चाहिये।
स्थायी समाधान पाने के लिये उनके असंतोष के मूल कारणों को चिह्नित करना और उन्हें संबोधित करना आवश्यक है।
शांति निर्माण प्रयासों में तटस्थ मध्यस्थों, नागरिक समाज संगठनों और समुदाय के प्रतिष्ठित प्रतिनिधियों को शामिल किया जाए।
मानवाधिकार संरक्षण:
मानवाधिकारों की सुरक्षा, विशेषकर संघर्ष क्षेत्रों में, सुनिश्चित की जानी चाहिये।
आजमाया जा रहा कोई भी सुरक्षा उपाय विधि के शासन के अनुरूप हो और संपार्श्विक क्षति एवं नागरिक क्षति को कम करने के प्रयास किये जाने चाहिये।
दीर्घकालिक रणनीतिक योजना:
एक व्यापक, दीर्घकालिक रणनीति विकसित की जाए जो सतत विकास, सामाजिक न्याय और समावेशी शासन पर केंद्रित हो।
इस तरह के दृष्टिकोण का उद्देश्य उन अंतर्निहित मुद्दों का समाधान करना होगा जो विद्रोह में योगदान करते हैं।
18 दिसंबर 2006 को राज्यसभा ने लोकसभा द्वारा अधिनियमित ‘अनुसूचित जनजाति और अन्य परंपरागत वन निवासी (वन अधिकारों की मान्यता) अधिनियम [Scheduled Tribes and Other Traditional Forest Dwellers (Recognition of Forest Rights) Act] का अनुसमर्थन किया।
यह अधिनियम, जिसे आमतौर पर वन अधिकार अधिनियम (Forest Rights Act-  FRA) के रूप में जाना जाता है, भारत के सामाजिक-पर्यावरणीय विधान निर्माण में एक महत्त्वपूर्ण मोड़ का प्रतीक है, क्योंकि यह कथित ‘वन अतिक्रमण’ (forest encroachments) पर लंबे समय से जारी रहे संघर्ष को समाप्त करने का प्रयास करता है।
इसके साथ ही, यह अधिक लोकतांत्रिक एवं ऊर्ध्वगामी वन शासन (bottom-up forest governance) के सृजन का प्रयास करता है।
लेकिन अधिनियमित होने के 17 वर्ष बाद भी FRA वनवासियों को ऐतिहासिक अन्याय से मुक्त करने और वन प्रशासन को लोकतांत्रिक बनाने के अपने वादे को पूरा कर सकने में अक्षम सिद्ध हुआ है।
वन अधिकार अधिनियम 2006 और इसके प्रमुख प्रावधान:  
यह अधिनियम कई पीढ़ियों से वन में निवास कर रही अनुसूचित जनजातियों (Forest Dwelling Scheduled Tribes- FDST) और अन्य परंपरागत वन निवासियों (Other Traditional Forest Dwellers- OTFD) के वन अधिकारों की मान्यता, उनका पुनःस्थापन और उन्हें निहित करने से संबंधित है।
वन अधिकारों का दावा ऐसे किसी भी सदस्य या समुदाय द्वारा किया जा सकता है जो 13 दिसंबर 2005 से पहले कम से कम तीन पीढ़ियों (75 वर्ष) से मुख्य रूप से जीविका की वास्तविक आवश्यकताओं के लिये वनों या वन भूमि पर निर्भर रहे हों।
यह FDST और OTFD की आजीविका एवं खाद्य सुरक्षा सुनिश्चित करते हुए वनों की संरक्षण व्यवस्था को सुदृढ़ करता है।
ग्राम सभा को ऐसे किसी व्यष्टिक वन अधिकार (IFR) या सामुदायिक वन अधिकार (CFR) या दोनों की प्रकृति एवं सीमा को अवधारित करने के लिये प्रक्रिया आरंभ करने का प्राधिकार है जो FDST और OTFD को प्रदान किये जाने हैं।
यह अधिनियम चार प्रकार के अधिकारों की पहचान करता है: 
स्वामित्व का अधिकार: यह FDST और OTFD को ऐसी भूमि पर (अधिकतम 4 हेक्टेयर तक) स्वामित्व का अधिकार देता है जिन पर उनके द्वारा खेती की जा रही हो।
यह स्वामित्व केवल उस भूमि के लिये है जिस पर वास्तव में संबंधित परिवार द्वारा खेती की जा रही है और किसी नई भूमि का अनुदान नहीं किया जाएगा।
उपयोग का अधिकार: वन निवासियों को गौण वन उत्पाद (Minor Forest Produce) प्राप्त करने, चरागाह का उपयोग करने आदि का भी अधिकार है।
राहत और विकास का अधिकार: अवैध बेदखली या जबरन विस्थापन के मामले में पुनर्वास का अधिकार और बुनियादी सुविधाओं का अधिकार (जो वन संरक्षण के लिये प्रतिबंधों के अधीन है)।
वन प्रबंधन अधिकार: इसमें ऐसे किसी भी सामुदायिक वन संसाधन का संरक्षण, पुनर्जनन या संरक्षण या प्रबंधन करने का अधिकार शामिल है जिसकी वे पारंपरिक रूप से सतत उपयोग के लिये संरक्षा एवं संरक्षण करते रहे हैं।
FRA 2006 के कार्यान्वयन के पीछे क्या तर्क था? 
FRA 2006 को कई पीढ़ियों से वन में निवास कर रही लेकिन आधिकारिक रिकॉर्ड से वंचित अनुसूचित जनजातियों और अन्य परंपरागत वन निवासियों के वन अधिकारों की मान्यता, उनके पुनःस्थापन और उन्हें निहित करने के लिये अधिनियमित किया गया।
इस अधिनियम का उद्देश्य औपनिवेशिक और उत्तर-औपनिवेशिक भारत की वन प्रबंधन नीतियों—जहाँ वनों के साथ वनवासियों के सहजीवी संबंध को स्वीकार नहीं किया गया, के कारण वन-निवासी समुदायों के साथ हुए ऐतिहासिक अन्याय को दूर करना था।
इस अधिनियम का उद्देश्य वनवासियों को सतत तरीके से वन संसाधनों तक पहुँच बना सकने एवं उनका उपयोग कर सकने, जैव विविधता एवं पारिस्थितिक संतुलन को संरक्षित करने और वनवासियों को गैरकानूनी बेदखली एवं विस्थापन से बचाने के लिये सशक्त बनाना है।
वनवासी समुदायों को किन अन्यायों का सामना करना पड़ा? 
पूर्व औपनिवेशिक युग: पूर्व औपनिवेशिक युग में स्थानीय समुदायों को अपने क्षेत्र या यहाँ तक कि एक व्यापक क्षेत्र के वनों पर पारंपरिक अधिकार प्राप्त था।
भले ही राजा या सरदार विशिष्ट वनों में शिकार के अपने अधिकार का दावा करते थे, फिर भी स्थानीय समुदायों को वनों से अन्य सभी लाभ प्राप्त होते थे।
औपनिवेशिक युग: औपनिवेशिक सरकार ने भारतीय वन अधिनियम 1878 पेश किया जो ‘एमिनेंट डोमेन’ (eminent domain)—यानी राजा सदैव समस्त संपत्ति का स्वामी होता है, के विचार पर आधारित था।
अधिकाधिक लकड़ी पाने और राजस्व को अधिकतम करने के लिये वनों की कटाई एवं रूपांतरण के लिये शाही वन विभाग की स्थापना की गई।
विभाग को ‘राज्य’ संपत्ति की स्थानीय समुदायों (जिन्हें अब अतिक्रमणकारी मान लिया गया) से रक्षा करने का भी कार्य सौंपा गया।
इस औपनिवेशिक वन नीति ने कई रूपों में अन्याय को बढ़ावा दिया, जैसे: 
अब चूँकि वनों को मुख्य रूप से लकड़ी के संसाधन के रूप में देखा जाने लगा तो झूम खेती (shifting cultivation) पर प्रतिबंध लगा दिया गया।
कृषि भूमि का तथाकथित सर्वेक्षण एवं बंदोबस्त अपूर्ण रहा और यह राज्य के पक्ष में पूर्वाग्रही था।
वानिकी कार्यों के लिये श्रमबल सुनिश्चित करने हेतु वन ग्रामों (Forest Villages) की स्थापना की गई जहाँ अनिवार्य श्रम (वस्तुतः बंधुआ श्रम) के बदले परिवारों (जिसमें मुख्यतः आदिवासी शामिल थे) को कृषि कार्य हेतु पट्टे पर वन भूमि दी जाती थी।
चूँकि वन अब राज्य की संपत्ति घोषित कर दिए गए थे, वन उत्पादों तक हर तरह की पहुँच सीमित, अस्थायी एवं प्रभार्य (शुल्क योग्य) हो गई और यह हमेशा वन नौकरशाही की दया पर निर्भर होती थी जो पुलिस शक्तियों से लैस थी।
स्थानीय आजीविका आवश्यकताओं के लिये किसी भी रियायत को ‘विशेषाधिकार’ कहा जाने लगा जिसे किसी भी समय संशोधित या निरस्त किया जा सकता था।
यहाँ तक कि जहाँ पहुँच की अनुमति थी, वहाँ भी स्थानीय समुदाय के पास वन के प्रबंधन का कोई अधिकार नहीं था, क्योंकि राज्य मूल्यवान वनों की कटाई में लगा था और भारी उपयोग वाले वनों को ‘डि-फैक्टो ओपन-एक्सेस’ बना दिया गया था।
स्वातंत्र्योत्तर युग:
देश की स्वतंत्रता के बाद भी परिदृश्य में अधिक बदलाव नहीं आया।
जब सरकार ने जल्दबाजी में रियासतों और ज़मींदारियों को भारत संघ के अंतर्गत लाने का निर्णय लिया तो उनके वन क्षेत्रों को राज्य की संपत्ति घोषित कर दिया और वहाँ रह रहे वनवासियों के बारे में कोई विचार नहीं किया।
जो लोग पीढ़ियों से वहाँ रह रहे थे, वे अचानक ही ‘अतिक्रमणकारी’ (encroachers) बन गए।
बाद में सरकार ने बढ़ती आबादी की आवश्यकताओं की पूर्ति के लिये ‘ग्रो मोर फूड’ (Grow More Food’) जैसे विभिन्न अभियानों के तहत वन भूमि को पट्टे पर तो दिया, लेकिन उन्हें कभी भी उचित रूप से विनियमित नहीं किया गया।
बांधों से विस्थापित लोगों को वैकल्पिक भूमि नहीं दी गई और वे अन्य स्थानों की वन भूमियों के अतिक्रमण के लिये बाध्य हुए।
वन्यजीव (संरक्षण) अधिनियम 1972 और वन (संरक्षण) अधिनियम 1980 की कल्पना भी ‘एमिनेंट डोमेन’ के ढाँचे के भीतर ही की गई।
अभयारण्य और राष्ट्रीय उद्यान स्थापित करने के लिये भी कई समुदायों को बलपूर्वक उनकी वन भूमि से बाहर कर दिया गया।
विकास के लिये वनों का उपयोग करते समय स्थानीय लोगों की राय पर विचार नहीं किया गया और उल्लेखनीय शुल्क वसूलने के बावजूद उनके जीवन पर पड़े प्रभाव के लिये उन्हें पर्याप्त मुआवजा नहीं दिया गया।
वन अधिकार अधिनियम 2006 इन ऐतिहासिक अन्यायों को दूर करने में किस प्रकार मदद करता है? 
FRA उल्लेखनीय कदम है क्योंकि सबसे पहले तो यह इन ऐतिहासिक (औपनिवेशिक) अन्यायों और स्वतंत्रता के बाद भी उनके बने रहने को स्वीकार करता है और फिर तीन व्यापक रूपों में उनके निवारण का प्रयास करता है।
तथाकथित ‘अतिक्रमण’ के मुद्दे को दिसंबर 2005 से पहले मौजूद वास करने और खेती या अन्य गतिविधियों को जारी रखने के व्यष्टिक वन अधिकारों (IFR) को मान्यता देने के माध्यम से संबोधित किया गया है।
पूर्ण अधिकार मान्यता के साथ वन ग्रामों को राजस्व ग्राम में परिवर्तित किया जाना है।
अभिगम्यता और नियंत्रण के मुद्दे को ग्राम समुदायों के वनों तक पहुँच एवं उपयोग करने और गौण वन उत्पाद के स्वामित्व एवं बिक्री के अधिकारों को मान्यता देने के रूप में संबोधित किया गया है।
सबसे महत्त्वपूर्ण बात यह है कि अभयारण्यों और राष्ट्रीय उद्यानों सहित उनकी पारंपरिक सीमाओं के अंदर वनों का प्रबंधन कर सकने के उनके अधिकार की पुष्टि की गई है।
यह विकेंद्रीकृत वन प्रशासन सुनिश्चित करता है, जहाँ प्रबंधन प्राधिकार और ज़िम्मेदारी को सामुदायिक अधिकारों से जोड़ता है।
अधिनियम यह चिह्नित करने के लिये एक लोकतांत्रिक प्रक्रिया निर्धारित करता है कि वन्यजीव संरक्षण के लिये सामुदायिक अधिकारों को कम करने या समाप्त करने की आवश्यकता क्यों है और कहाँ है।
जब किसी समुदाय के पास वन का अधिकार होता है तो इसका अर्थ होता है कि उन्हें वन में किसी भी बदलाव में अपनी बात रख सकने का एक स्वतः अधिकार प्राप्त है और वे इन बदलावों को रोक भी सकते हैं।
यदि कोई बदलाव होता है तो उन्हें मुआवजा पाने का भी अधिकार है।
नियमगिरि मामले में सर्वोच्च न्यायालय द्वारा इस अधिकार की पुनःपुष्टि की गई।
हालाँकि वन संरक्षण नियम 2022 और FCA संशोधन 2023 इस अधिकार को दरकिनार करना चाहते हैं, फिर भी राज्य ऐसे सहमति तंत्र स्थापित कर सकते हैं।
वन अधिकार अधिनियम के कार्यान्वयन से संबद्ध प्रमुख मुद्दे: 
व्यष्टिक अधिकार बनाम सामुदायिक अधिकार: कुछ राज्यों में राजनेताओं ने मुख्य रूप से व्यष्टिक या व्यक्तिगत अधिकारों पर ध्यान केंद्रित किया है, जिससे यह अधिनियम एक ‘अतिक्रमण नियमितीकरण’ योजना में बदल गया है।
यह दृष्टिकोण सामुदायिक अधिकारों की मान्यता और सुरक्षा की उपेक्षा करता है, जो सतत वन प्रबंधन के लिये आवश्यक हैं।
व्यष्टिक वन अधिकारों की पर्याप्त रूप से मान्यता का अभाव: व्यक्तिगत वन अधिकारों की मान्यता ठीक तरीके से नहीं की गई है और वन विभाग के प्रतिरोध, अन्य विभागों की उदासीनता एवं प्रौद्योगिकी के दुरुपयोग के कारण इससे समझौता किया गया है।
दावेदारों को फाइलिंग प्रक्रिया के दौरान कठिनाइयों का सामना करना पड़ता है और दोषपूर्ण एवं गैर-पारदर्शी अस्वीकृतियों तथा मनमाने आंशिक मान्यता का सामना करना पड़ता है।
कमज़ोर कनेक्टिविटी से ग्रस्त डिजिटल प्रक्रिया: डिजिटल प्रक्रियाओं, जैसे मध्य प्रदेश में वनमित्र (VanMitra) सॉफ्टवेयर, के कार्यान्वयन में कमज़ोर कनेक्टिविटी एवं कम साक्षरता दर वाले क्षेत्रों में चुनौतियाँ प्रकट हुई हैं।
यह मौजूदा अन्याय को बढ़ाता है और दावों को प्रभावी ढंग से दाखिल करने एवं संसाधित करने में बाधा उत्पन्न करता है।
सामुदायिक वन अधिकारों की अपूर्ण मान्यता: वनों तक पहुँच एवं प्रबंधन के सामुदायिक अधिकारों की सुस्त एवं अपूर्ण मान्यता FRA कार्यान्वयन में एक महत्त्वपूर्ण खामी है।
वन नौकरशाही इन अधिकारों के प्रति प्रतिरोधी रुख रखती है, जो संभावित रूप से अपने वनों के प्रबंधन में स्थानीय समुदायों के सशक्तीकरण को बाधित करती है।
अधिकांश राज्यों में CFR की सीमित मान्यता: जबकि महाराष्ट्र, ओडिशा और छत्तीसगढ़ राज्य ने CFR को मान्यता देने में कुछ प्रगति की है, अधिकांश अन्य राज्यों में ऐसा नहीं हुआ है।
महाराष्ट्र में गौण वन उत्पाद को वि-राष्ट्रीयकृत (de-nationalizing) करने के माध्यम से CFR को सक्रिय करना एक सकारात्मक उदाहरण है, लेकिन चुनौतियाँ अभी भी बनी हुई हैं (विशेष रूप से क्षमताशील खनन क्षेत्रों में)।
संरक्षणवादियों और ‘डेवलपमेंट लॉबी’ के लिये सुविधाजनक: सामुदायिक अधिकारों की गैर-मान्यता कठोर संरक्षणवादियों और विकास पैरोकारों (Development Lobby) के हितों की पूर्ति करती है।
संरक्षित क्षेत्रों में समुदाय ‘स्वैच्छिक पुनर्वास’ (voluntary rehabilitation) के प्रति संवेदनशील हो जाते हैं और सामुदायिक सहमति प्राप्त किये बिना खनन या बांधों के लिये वनों का दोहन किया जा सकता है।
वन ग्रामों की उपेक्षा: अधिकांश राज्यों में वन ग्रामों के मुद्दे को पर्याप्त रूप से संबोधित नहीं किया गया है जो व्यापक कार्यान्वयन की कमी को दर्शाता है।
आगे की राह: 
ग्राम सभा का सशक्तीकरण: सुनिश्चित किया जाए कि ग्राम सभा (गाँव में स्थानीय स्वशासन) वन प्रबंधन से संबंधित निर्णय लेने की प्रक्रियाओं में सक्रिय रूप से शामिल हो।
समावेशी निर्णय लेना: निर्णय लेने की प्रक्रियाओं में अधिकार धारकों को शामिल करने को प्रोत्साहन दिया जाए ताकि सुनिश्चित हो कि उनके दृष्टिकोण और आवश्यकताओं पर विचार किया गया है।
शिक्षा और प्रशिक्षण: वनवासियों को FRA के तहत उन्हें प्राप्त अधिकारों के बारे में सूचित करने के लिये जागरूकता कार्यक्रम एवं प्रशिक्षण सत्र आयोजित किये जाएँ।
क्षमता निर्माण: वनवासियों के अधिकारों के समर्थन और वकालत के लिये नागरिक समाज संगठनों की क्षमता को सुदृढ़ करना।
निगरानी तंत्र: यह सुनिश्चित करने के लिये निगरानी प्रणाली स्थापित करें कि वन विभाग और अन्य संबंधित प्राधिकार FRA के प्रावधानों एवं उद्देश्यों का पालन कर रहे हैं।
जवाबदेही के उपाय करना: FRA के किसी भी उल्लंघन या गैर-अनुपालन के लिये जवाबदेही उपायों को लागू करें, जहाँ सुनिश्चित किया जाए कि ज़िम्मेदार अधिकारियों को जवाबदेह ठहराया जाए।
एकीकृत योजना: एकीकृत योजनाएँ विकसित करें जो वनवासियों के अधिकारों एवं हितों का सम्मान करते हुए वनों के विकास एवं संरक्षण, दोनों ही आवश्यकताओं पर विचार करें।
परामर्शी प्रक्रियाएँ: विकास और संरक्षण लक्ष्यों के बीच संतुलन की तलाश के लिये ऐसी परामर्शी प्रक्रियाओं में संलग्न होना जिसमें सभी हितधारक भागीदारी करें।
कई राजनीतिक विशेषज्ञों और अन्य लोगों की राय है कि भारत में आरक्षण प्रणाली को अब समाप्त कर दिया जाना चाहिये।
इसके साथ ही, कई लोगों का तर्क है कि सकारात्मक कार्रवाई (affirmative action) संबंधी विमर्श को विवाद के रूप में वर्गीकृत करना आरक्षण से लाभान्वित हो रहे समुदायों के संघर्ष एवं प्रत्यास्थता की अनदेखी करता है।
आरक्षण प्रणाली के समर्थक आरक्षण के प्रबल प्रभाव को उजागर करते हैं, जहाँ वे इस बात पर बल देते हैं कि यह अवांछनीय लाभ नहीं है बल्कि भारतीय संविधान द्वारा चिह्नित गंभीर सामाजिक हानियों को दूर करने का एक साधन है।
भारत में आरक्षण प्रणाली: 

परिचय: 
भारत की सदियों पुरानी जाति व्यवस्था देश में आरक्षण प्रणाली की उत्पत्ति के लिये ज़िम्मेदार है।
सरल शब्दों में कहें तो यह आबादी के कुछ वर्गों के लिये सरकारी नौकरियों, शैक्षणिक संस्थानों और यहाँ तक कि विधायिका तक पहुँच को सुविधाजनक बनाने से संबंधित है।
इन वर्गों को अपनी जातीय पहचान के कारण ऐतिहासिक रूप से अन्याय का सामना करना पड़ा है।
कोटा आधारित सकारात्मक कार्रवाई के रूप में आरक्षण को सकारात्मक भेदभाव (positive discrimination) के रूप में भी देखा जा सकता है।
भारत में यह भारतीय संविधान द्वारा समर्थित सरकारी नीतियों द्वारा शासित होता है।
ऐतिहासिक पृष्ठभूमि: 
जाति-आधारित आरक्षण प्रणाली की परिकल्पना सर्वप्रथम वर्ष 1882 में विलियम हंटर और ज्योतिराव फुले द्वारा की गई थी।
वर्तमान में जो आरक्षण प्रणाली मौजूद है, वह सही अर्थों में वर्ष 1933 में शुरू की गई थी जब ब्रिटिश प्रधानमंत्री रैम्ज़े मैकडोनल्ड ने सांप्रदायिक अधिनिर्णय या ‘कम्युनल अवार्ड’ (Communal Award) प्रस्तुत किया था।
इस अधिनिर्णय में मुसलमानों, सिखों, भारतीय ईसाइयों, एंग्लो-इंडियन, यूरोपीय लोगों और दलितों के लिये अलग निर्वाचन क्षेत्रों का प्रावधान किया गया।
लंबी चर्चा के बाद गांधी और अंबेडकर ने ‘पूना पैक्ट’ पर हस्ताक्षर किये, जहाँ यह निर्णय लिया गया कि आरक्षण के कुछ प्रावधानों के साथ एकल हिंदू निर्वाचन क्षेत्र की व्यवस्था होगी।
स्वतंत्रता के बाद: 
स्वतंत्रता के बाद प्रारंभ में आरक्षण केवल अनुसूचित जाति और अनुसूचित जनजाति के लिये प्रदान किया गया था।
मंडल आयोग की सिफ़ारिशों पर वर्ष 1991 में अन्य पिछड़े वर्गों (OBCs) को भी आरक्षण के दायरे में शामिल कर लिया गया।
इस निर्णय के साथ ‘क्रीमी लेयर’ की अवधारणा को भी बल मिला जहाँ विचार किया गया कि पिछड़े वर्गों के लिये आरक्षण केवल आरंभिक नियुक्तियों तक ही सीमित होना चाहिये और इसका विस्तार पदोन्नति के लिये नहीं होना चाहिये।
हाल ही में संविधान (103वाँ संशोधन) अधिनियम 2019 के माध्यम से अनारक्षित श्रेणी के ‘आर्थिक रूप से कमज़ोर वर्गों’ (economically weaker sections) के लिये सरकारी नौकरियों और शैक्षणिक संस्थानों में 10% आरक्षण प्रदान किया गया है।
इस अधिनियम ने संविधान के अनुच्छेद 15 और 16 में संशोधन के माध्यम से आर्थिक पिछड़ेपन के आधार पर आरक्षण प्रदान करने हेतु सरकार को सशक्त किया है।
यह 10% आर्थिक आरक्षण 50% आरक्षण सीमा से अतिरिक्त रूप से प्रदान किया जा रहा है।
भारत में आरक्षण प्रणाली का विकास कैसे हुआ?  
संवैधानिक प्रावधान और संशोधन: 
संविधान का भाग XVI केंद्र और राज्य विधायिका में SC एवं ST के आरक्षण से संबंधित है।
संविधान के अनुच्छेद 15(4) और 16(4) ने राज्य और केंद्र सरकारों को SC एवं ST समुदाय के सदस्यों के लिये सरकारी सेवाओं में सीटें आरक्षित करने में सक्षम बनाया है।
संविधान (77वाँ संशोधन) अधिनियम, 1995 द्वारा संविधान में संशोधन कर अनुच्छेद 16 में एक नया खंड (4A) शामिल किया गया जिससे सरकार पदोन्नति के मामले में आरक्षण प्रदान करने में सक्षम हुई है।
बाद में, आरक्षण के माध्यम से पदोन्नत SC एवं ST उम्मीदवारों को परिणामी वरिष्ठता प्रदान करने के लिये संविधान (85वाँ संशोधन) अधिनियम 2001 द्वारा खंड (4A) में संशोधन किया गया।
संविधान (81वाँ संशोधन) अधिनियम, 2000 के माध्यम से अनुच्छेद 16 (4B) शामिल किया गया जो राज्य को किसी वर्ष SC/ST के लिये आरक्षित खाली रिक्तियों को अगले वर्ष भरने में सक्षम बनाता है; इस प्रकार उस वर्ष रिक्तियों की कुल संख्या पर पचास प्रतिशत आरक्षण की सीमा समाप्त हो जाती है।
अनुच्छेद 330 और 332 क्रमशः संसद और राज्य विधानमंडलों में अनुसूचित जाति एवं अनुसूचित जनजाति के लिये सीटों के आरक्षण के माध्यम से विशिष्ट प्रतिनिधित्व का अवसर प्रदान करते हैं।
अनुच्छेद 243D प्रत्येक पंचायत में अनुसूचित जाति और अनुसूचित जनजाति के लिये सीटों का आरक्षण प्रदान करता है।
अनुच्छेद 233T प्रत्येक नगरनिकाय में अनुसूचित जाति और अनुसूचित जनजाति के लिये सीटों का आरक्षण प्रदान करता है।
न्यायिक घोषणाएँ: 
मद्रास राज्य बनाम श्रीमती चंपकम दोराईराजन (1951) मामला आरक्षण के मुद्दे पर सर्वोच्च न्यायालय का पहला प्रमुख निर्णय था।
इस मामले से संविधान में पहले संशोधन की राह खुली।
अपने निर्णय में सर्वोच्च न्यायालय ने कहा कि जबकि राज्य के तहत रोज़गार के मामले में अनुच्छेद 16(4) नागरिकों के पिछड़े वर्ग के पक्ष में आरक्षण का प्रावधान करता है, अनुच्छेद 15 में ऐसा कोई प्रावधान नहीं किया गया है।
मामले में सर्वोच्च न्यायालय के आदेश के अनुसार संसद ने अनुच्छेद 15 में संशोधन करते हुए इसमें खंड (4) को शामिल किया।
इंदिरा साहनी बनाम भारत संघ (1992) मामले में न्यायालय ने अनुच्छेद 16(4) के दायरे एवं सीमा पर विचार किया।
न्यायालय ने कहा है कि OBCs के ‘क्रीमी लेयर’ को आरक्षण के लाभार्थियों की सूची से बाहर किया जाना चाहिये, पदोन्नति में आरक्षण लागू नहीं होना चाहिये और कुल आरक्षित कोटा 50% से अधिक नहीं होना चाहिये।
इसकी प्रतिक्रिया में संसद ने 77वाँ संविधान संशोधन अधिनियम पारित किया जिसके माध्यम से अनुच्छेद 16(4A) को शामिल किया गया।
यह अनुच्छेद राज्य को सार्वजनिक सेवाओं में पदोन्नति के मामले में SC एवं ST समुदाय के पक्ष में सीटें आरक्षित करने की शक्ति प्रदान करता है, यदि समुदायों को सार्वजनिक नियोजन में पर्याप्त प्रतिनिधित्व प्राप्त नहीं हो।
एम।
नागराज बनाम भारत संघ (2006) मामले में सर्वोच्च न्यायालय ने अनुच्छेद 16(4A) की संवैधानिक वैधता को बरकरार रखते हुए कहा कि संवैधानिक रूप से वैध होने के लिये ऐसी किसी भी आरक्षण नीति को निम्नलिखित तीन संवैधानिक आवश्यकताओं की पूर्ति करनी होगी: 
SC एवं ST समुदाय सामाजिक एवं शैक्षणिक पिछड़ेपन की शिकार हो।
सार्वजनिक नियोजन में SC एवं ST समुदायों का पर्याप्त प्रतिनिधित्व नहीं हो।
ऐसी आरक्षण नीति प्रशासन में समग्र दक्षता को प्रभावित नहीं करती हो।
जरनैल सिंह बनाम लक्ष्मी नारायण गुप्ता (2018) मामले में सर्वोच्च न्यायालय ने कहा कि पदोन्नति में आरक्षण प्रदान के लिये राज्य को अनुसूचित जाति और अनुसूचित जनजाति के पिछड़ेपन पर मात्रात्मक डेटा एकत्र करने की आवश्यकता नहीं है।
न्यायालय ने माना कि ‘क्रीमी लेयर’ का अपवर्जन SC/ST में मामले में भी लागू होता है, इसलिये राज्य उन SC/ST व्यक्तियों को पदोन्नति में आरक्षण नहीं दे सकता जो अपने समुदाय के ‘क्रीमी लेयर’ से संबंधित हैं।
वर्ष 2019 में सर्वोच्च न्यायालय ने कर्नाटक के उस कानून को वैध घोषित किया जो परिणामी वरिष्ठता के साथ SC एवं ST के लिये पदोन्नति में आरक्षण की अनुमति देता है।
भारत में आरक्षण की आवश्यकता:
ऐतिहासिक भेदभाव: भारत में जाति-आधारित भेदभाव का पुराना इतिहास रहा है और कुछ समुदाय ऐतिहासिक रूप से समाज के हाशिये पर रहे हैं।
आरक्षण का उद्देश्य इस ऐतिहासिक अन्याय को दूर करना और उन लोगों के लिये अवसर प्रदान करना है जो सामाजिक एवं आर्थिक रूप से वंचना के शिकार हैं।
मानव विकास संकेतकों की कमी: विभिन्न डेटा और रिपोर्ट विभिन्न जाति समूहों के बीच शिक्षा, रोज़गार और संसाधनों तक पहुँच में लगातार उल्लेखनीय असमानताएँ दिखाते रहे हैं।
आरक्षण नीतियों को हाशिये पर स्थित समुदायों के लिये प्रतिनिधित्व एवं अवसरों तक पहुँच सुनिश्चित कर इन अंतरालों को दूर करने के दृष्टिकोण से डिज़ाइन किया गया है।
सामाजिक न्याय को बढ़ावा देना: भारतीय संविधान अनुच्छेद 15(4) और 16(4) के तहत सामाजिक एवं शैक्षिक रूप से पिछड़े वर्गों के लिये आरक्षण के प्रावधान की अनुमति देता है।
यह संवैधानिक अधिदेश सामाजिक न्याय और समानता को बढ़ावा देने की प्रतिबद्धता को दर्शाता है।
शैक्षणिक संस्थानों में आरक्षण यह सुनिश्चित करता है कि हाशिये पर स्थित समुदायों के छात्रों को गुणवत्तापूर्ण शिक्षा तक पहुँच प्राप्त हो।
इसके प्रभावस्वरूप गरीबी के दुष्चक्र को तोड़ने में मदद मिलती है और इन समुदायों की समग्र सामाजिक-आर्थिक स्थिति बेहतर होती है।
पिछड़ेपन की व्यापकता: वर्ष 1980 में मंडल आयोग ने सरकारी नौकरियों और शैक्षणिक संस्थानों में अन्य पिछड़ा वर्ग (OBCs) के लिये आरक्षण की अनुशंसा की।
इन अनुशंसाओं के कार्यान्वयन का उद्देश्य कुछ सामाजिक समूहों के पिछड़ेपन को दूर करना है।
सामाजिक आर्थिक जनगणना डेटा: सामाजिक-आर्थिक-जातिगत जनगणना (Socio Economic caste census) डेटा विशिष्ट समुदायों के बीच गरीबी की असंगत एकाग्रता और विकास की कमी को प्रकट करता है।
आरक्षण नीतियाँ इन समुदायों को शिक्षा और रोज़गार में उपयुक्त अवसर प्रदान कर उनका उत्थान करने का लक्ष्य रखती हैं।
सरकारी रिपोर्ट और नीतियाँ: विभिन्न सरकारी रिपोर्ट, जैसे सच्चर समिति की रिपोर्ट, कुछ अल्पसंख्यक समुदायों के सामाजिक-आर्थिक पिछड़ेपन को उजागर करती हैं, जबकि राष्ट्रीय नमूना सर्वेक्षण संगठन (NSSO) की रिपोर्ट से निचली जातियों की दयनीय स्थिति उजागर हुई है।
सार्वजनिक रोज़गार में समतामूलक प्रतिनिधित्व: सरकारी नौकरियों में आरक्षण सार्वजनिक सेवाओं में समाज के सभी वर्गों का प्रतिनिधित्व सुनिश्चित करता है और विविधता एवं समावेशिता को बढ़ावा देता है।
आवधिक श्रम बल सर्वेक्षण रिपोर्ट (Periodic Labour Force Survey Reports) में सरकारी रोज़गार में कुछ समूहों के निम्न प्रतिनिधित्व संबंधी आँकड़े इस आवश्यकता की पुष्टि करते हैं।
भारत में आरक्षण प्रणाली से संबद्ध प्रमुख मुद्दे: 
शिक्षा और रोज़गार की गुणवत्ता: आरक्षण नीतियाँ मुख्य रूप से शिक्षा और सरकारी नौकरियों तक पहुँच को लक्षित करती हैं।
हालाँकि एक चिंता यह है कि ये नीतियाँ दीर्घकाल में शिक्षा और कार्यबल की गुणवत्ता से समझौते की स्थिति उत्पन्न कर सकती हैं, क्योंकि उम्मीदवारों का चयन योग्यता के बजाय कोटा के आधार पर किया जा सकता है।
प्रतिभा पलायन: कुछ लोगों का तर्क है कि आरक्षण नीतियों से प्रतिभा पलायन या ‘ब्रेन-ड्रेन’ की स्थिति बन सकती है, जहाँ अनारक्षित श्रेणियों के प्रतिभाशाली लोग आरक्षण प्रणाली से बचने के लिये विदेश में अध्ययन या कार्य करने का विकल्प चुन सकते हैं, जिससे देश के भीतर प्रतिभा की हानि हो सकती है।
आक्रोश और विभाजन: आरक्षण कभी-कभी समाज के अंदर सामाजिक एवं आर्थिक विभाजन पैदा कर सकता है।
यह विभाजन उन लोगों में आक्रोश का कारण बन सकता है जिन्हें इन नीतियों से लाभ नहीं मिलता है, जिससे संभावित रूप से सामाजिक एकजुटता एवं विकास में बाधा उत्पन्न हो सकती है।
अक्षमताएँ और भ्रष्टाचार: आरक्षण नीतियाँ कभी-कभी अक्षमता, भ्रष्टाचार और जाति प्रमाणपत्रों में हेरफेर से भी अक्षम बनती हैं।
ये मुद्दे प्रणाली की प्रभावशीलता को कमज़ोर कर सकते हैं और विकास में बाधा डाल सकते हैं।
फर्जी लाभार्थी (Ghost Beneficiaries): आरक्षण नीतियाँ प्रायः व्यापक श्रेणियों पर निर्भर करती हैं, जो उन श्रेणियों के सबसे वंचित व्यक्तियों को सटीक रूप से लक्षित करने में अक्षम सिद्ध हो सकती हैं।
संभव है कि आरक्षित श्रेणियों के कुछ व्यक्ति अन्य व्यक्तियों की तरह वंचना का शिकार नहीं हों, फिर भी वे लाभान्वित हो रहे हों।
कलंक और रूढ़िवादिता: आरक्षण के कारण कभी-कभी आरक्षित श्रेणियों के व्यक्तियों के लिये कलंक और रूढ़िवादिता का सामना करने की स्थिति बन सकती है, जो उनके आत्म-सम्मान और समग्र विकास को प्रभावित कर सकता है।
आर्थिक विकास बनाम सामाजिक विकास: आरक्षण नीतियाँ सामाजिक विकास पर ध्यान केंद्रित करती हैं, लेकिन वे प्रत्यक्ष रूप से आर्थिक असमानताओं को संबोधित करने में अक्षम सिद्ध हो सकती हैं।
असमानता को दूर करने और समग्र विकास को बढ़ावा देने के लिये आर्थिक विकास भी अत्यंत महत्त्वपूर्ण है।
राजनीतिक शोषण: आरक्षण नीतियों का उपयोग कभी-कभी राजनीतिक लाभ के लिये किया जाता है, जिससे दीर्घकालिक विकास लक्ष्यों के बजाय अल्पकालिक राजनीतिक उद्देश्यों पर ध्यान केंद्रित किया जा सकता है।
आरक्षण का समाधान:
अवसर के बुनियादी ढाँचे का पुनरुद्धार करना: अवसर के बुनियादी ढाँचे के पुनरुद्धार के लिये ‘3Es’ - यानी शिक्षा, रोज़गार योग्यता और रोज़गार (Education, Employability and Employment) में तेज़ी से सुधार लाने की आवश्यकता है।
शिक्षा के क्षेत्र में राज्य सरकारों को छोटे वर्ग आकार, शिक्षक योग्यता या शिक्षक वेतन पर अधिक ऊर्जा बर्बाद करने के बजाय प्रदर्शन प्रबंधन, शासन और ‘सॉफ्ट स्किल’ की बाध्यकारी बाधाओं पर ध्यान केंद्रित करते हुए सरकारी स्कूलों को बेहतर बनाने का प्रयास करना चाहिये।
रोज़गार योग्यता या क्षमता के मामले में हमें अभ्यास से सीखने (learning by doing), सीखने के साथ आय अर्जन करने (learning while earning), क्वालिफिकेशन मोड्यूलरिटी के साथ सीखने (learning with qualification modularity), मल्टीमॉडल डिलीवरी के साथ सीखने (learning with multimodal delivery) और सिग्नलिंग वैल्यू के साथ सीखने (learning with signaling value) के पाँच डिज़ाइन सिद्धांतों के अनुरूप प्रणाली को फिर से अभिकल्पित कर नियोक्ताओं से कौशल के लिये बड़े पैमाने पर नए वित्तपोषण को आकर्षित करने की आवश्यकता है।
रोज़गार के मामले में, बड़े पैमाने पर गैर-कृषि, उच्च-मज़दूरी, औपचारिक रोज़गार सृजन के लिये नियोक्ताओं हेतु नियामक बाधाओं या ‘रेगुलरिटी कोलेस्ट्रॉल’ (जो नियोक्ताओं पर मुक़दमेबाजी, अनुपालन, फाइलिंग और अपराधीकरण को बढ़ावा देते हैं) में कटौती की आवश्यकता है और इसके लिये नई श्रम संहिताएँ पारित की जानी चाहिये।
समान व्यवहार: यह सुनिश्चित करना कि सभी व्यक्तियों के साथ उचित और भेदभावरहित व्यवहार किया जाए, समानता को बढ़ावा देने का एक बुनियादी पहलू है।
इसका अर्थ यह है कि लोगों को उनकी पृष्ठभूमि, जैसे कि उनके माता-पिता की स्थिति, के आधार पर हानि का सामना नहीं करना पड़े या विशेषाधिकार प्राप्त नहीं हो।
निष्पक्ष प्रतिस्पर्द्धा: लोगों के लिये प्रतिस्पर्द्धा के एकसमान अवसर को प्रोत्साहित किया जाना चाहिये, जहाँ व्यक्तियों को अपने कौशल, क्षमताओं और प्रयासों के आधार पर सफल होने के समान अवसर प्राप्त हों।
यह व्यक्तियों को अपना सर्वश्रेष्ठ प्रयास करने के लिये प्रेरित करने के माध्यम से उत्कृष्टता को बढ़ावा देता है।
प्रतिफलों का निष्पक्ष आकलन: किसी व्यक्ति के प्रदर्शन, कौशल और योगदान के उचित और निष्पक्ष मूल्यांकन के माध्यम से प्रतिफलों को निर्धारित किया जाना चाहिये।
यह सुनिश्चित करेगा कि सफलता के निर्धारण में योग्यता और उपलब्धि प्राथमिक कारक हैं।
प्रयास और साहस के आधार पर आकलन: कड़ी मेहनत, दृढ़ संकल्प और अपने लक्ष्यों को आगे बढ़ाने के साहस के महत्त्व पर बल देने से व्यक्तिगत ज़िम्मेदारी और व्यक्तिगत प्रयास की संस्कृति को बढ़ावा देने में मदद मिलती है।
संसाधनों का विवेकपूर्वक उपयोग: आधुनिक राज्य को कल्याणकारी राज्य होना चाहिये और भविष्य में इसे आदर्श राज्य तब समझा जाएगा जब इसकी एक ऐसी सरकार हो जो समाज के संसाधनों का उपयोग उन लोगों को गुणवत्तापूर्ण भोजन, शिक्षा, स्वास्थ्य सेवा एवं आवास प्रदान करने के लिये करे जिन्हें इसकी आवश्यकता है।
लेकिन यह सुरक्षा जाल कर्महीनता का पर्याय नहीं बन जाए।
बेरोज़गार कामगारों को कार्यरत कामगारों के समान आय नहीं मिल सकती है क्योंकि कार्य करने से प्राप्त लाभ महज आय पाने तक ही सीमित नहीं है।
इसी प्रकार, अमीर लोगों को खाद्य, गैस या डीज़ल सब्सिडी नहीं मिलनी चाहिये।
नीति ऐसी हो जो सब्सिडी के लिये आधार-सक्षम प्रत्यक्ष लाभ हस्तांतरण (Aadhaar-enabled Direct Benefit Transfer) क्रांति में तेज़ी लाए।
यह एडिटोरियल 14/12/2023 को ‘इंडियन एक्सप्रेस’ में प्रकाशित “COP28: What were the most important decisions” लेख पर आधारित है।
इसमें कॉन्फ्रेंस ऑफ पार्टीज़ के 28वें सम्मेलन (COP28) की उपलब्धियों एवं संबद्ध चिंताओं और प्रतिबद्धताओं को पूरा करने एवं जलवायु परिवर्तन से प्रभावी ढंग से निपटने के लिये इन मुद्दों को संबोधित करने की तात्कालिकता के बारे में चर्चा की गई है।
प्रिलिम्स के लिये:
कॉन्फ्रेंस ऑफ पार्टीज़ (COP-28), जलवायु परिवर्तन पर संयुक्त राष्ट्र फ्रेमवर्क कन्वेंशन (UNFCCC), पेरिस समझौता, ग्लोबल स्टॉकटेक, जलवायु वित्त, व्यापार और विकास पर संयुक्त राष्ट्र सम्मेलन (UNCTAD), नवीकरणीय ऊर्जा।
मेन्स के लिये:
COP, COP 28 के प्रमुख परिणाम, प्रमुख चिंताएँ और आगे की राह।
हाल ही में कॉन्फ्रेंस ऑफ पार्टीज़ का 28वें सम्मेलन (28th Conference of Parties- COP28) संयुक्त अरब अमीरात के दुबई में संपन्न हुआ, जिसमें 197 देशों के प्रतिनिधियों ने ‘ग्लोबल वार्मिंग’ को रोकने के लिये अपनी पहलों को प्रस्तुत किया और भविष्य की जलवायु कार्रवाइयों पर चर्चा में भागीदारी की।
इस सम्मेलन के मिले-जुले परिणाम सामने आए (आशा भी, निराशा भी) और इसने पेरिस समझौते के बाद से विश्व के एक महत्त्वपूर्ण कदम को चिह्नित किया।
जबकि कुछ लोग इसे जीवाश्म ईंधन युग (fossil fuel era) के समापन के रूप में देख रहे हैं, अनुकूलन प्रयासों में कमियों और शमन रणनीतियों में चिंताजनक अंतरालों को लेकर आशंकाएँ भी प्रकट की गई हैं।
COPs:
पक्षकार सम्मेलन या COPs (Conference of Parties) जलवायु परिवर्तन पर संयुक्त राष्ट्र फ्रेमवर्क कन्वेंशन (UNFCCC)—जो वर्ष 1992 में स्थापित एक बहुराष्ट्रीय संधि है, के ढाँचे के अंतर्गत आयोजित होने वाले सम्मेलन हैं।
ये बैठकें या सम्मेलन, जिन्हें COP के संक्षिप्त नाम से जाना जाता है, कॉन्फ्रेंस ऑफ पार्टीज़ के आधिकारिक सत्र (official sessions) के रूप में कार्य करते हैं।
इन सत्रों के दौरान भागीदार या पक्षकार देश (Parties) पेरिस समझौते के प्राथमिक लक्ष्य के साथ संरेखित वैश्विक प्रयासों का मूल्यांकन करते हैं, जहाँ ग्लोबल वार्मिंग को पूर्व-औद्योगिक स्तरों से लगभग 1।
5 डिग्री सेल्सियस तक सीमित रखने का लक्ष्य रखा गया है।
कॉन्फ्रेंस ऑफ पार्टीज़ UNFCCC का मुख्य निर्णयकारी निकाय है।
वे जलवायु कार्रवाई के विभिन्न पहलुओं, जैसे शमन, अनुकूलन, वित्त, प्रौद्योगिकी एवं पारदर्शिता पर निर्णय एवं संकल्प अंगीकृत करते हैं।
COP28 (2023) की प्रमुख उपलब्धियाँ क्या रहीं? 
वैश्विक स्टॉकटेक टेक्स्ट (Global Stocktake Text): 
ग्लोबल स्टॉकटेक(GST) वर्ष 2015 में पेरिस समझौते के तहत स्थापित एक आवधिक समीक्षा तंत्र है।
वैश्विक स्टॉकटेक टेक्स्ट में वैश्विक तापमान वृद्धि को 1।
5 डिग्री सेल्सियस के दायरे में रखने के लिये आठ कदम प्रस्तावित हैं।
इसमें वर्ष 2030 तक वैश्विक स्तर पर नवीकरणीय ऊर्जा क्षमता को तीन गुना करने और ऊर्जा दक्षता सुधार की वैश्विक औसत वार्षिक दर को दोगुना करने का आह्वान किया गया है।
इसमें वर्ष 2030 तक वैश्विक स्तर पर गैर-CO2 उत्सर्जन को (विशेष रूप से मीथेन उत्सर्जन सहित) व्यापक रूप से कम करने का आह्वान किया गया है।
जीवाश्म ईंधन से दूर जाना (Transitioning Away from Fossil Fuels): 
COP28 ने ऊर्जा प्रणालियों में जीवाश्म ईंधन से उपयुक्त, व्यवस्थित एवं समतामूलक तरीके से दूर जाने और इस महत्त्वपूर्ण दशक में कार्रवाई तीव्र करने का आह्वान किया है ताकि वर्ष 2050 तक ‘शुद्ध शून्य’ (Net Zero) प्राप्त किया जा सके।
अनुकूलन पर वैश्विक लक्ष्य (Global Goal on Adaptation- GGA): 
वैश्विक अनुकूलन लक्ष्य अनुकूली क्षमताओं को बढ़ाने और सतत विकास के लिये भेद्यता/संवेदनशीलता को कम करने पर केंद्रित है।
COP28 में यह टेक्स्ट अनुकूलन वित्त को दोगुना करने और आने वाले वर्षों में अनुकूलन आवश्यकताओं के आकलन एवं निगरानी की योजना बनाने का आह्वान करता है।
सकारात्मक है कि जल सुरक्षा, पारिस्थितिकी तंत्र बहाली और स्वास्थ्य पर लक्ष्यों के लिये वर्ष  2030 की एक स्पष्ट तिथि को इस टेक्स्ट में शामिल किया गया है।
जलवायु वित्त (Climate Finance): 
व्यापार और विकास पर संयुक्त राष्ट्र सम्मेलन (United Nations Conference on Trade and Development- UNCTAD) का आकलन है कि जलवायु वित्त के लिये नए सामूहिक मात्रात्मक लक्ष्य (New Collective Quantified Goal- NCQG) के तहत वर्ष 2025 में धनी देशों पर विकासशील देशों का 500 बिलियन अमेरिकी डॉलर बकाया होगा।
लक्ष्य यह है कि वर्ष 2025 से पूर्व एक नया सामूहिक मात्रात्मक लक्ष्य निर्धारित किया जाए।
यह लक्ष्य प्रति वर्ष 100 बिलियन अमेरिकी डॉलर के स्तर से शुरू होगा।
इसमें शमन के लिये 250 बिलियन अमेरिकी डॉलर, अनुकूलन के लिये 100 बिलियन अमेरिकी डॉलर और हानि एवं क्षति के लिये 150 बिलियन अमेरिकी डॉलर शामिल है।
हानि एवं क्षति कोष (Loss and Damage Fund): 
सदस्य देश जलवायु परिवर्तन के प्रभावों से जूझ रहे देशों को मुआवजा देने के उद्देश्य से हानि एवं क्षति (Loss and Damage- L&D) कोष को संचालित करने के लिये एक समझौते पर पहुँचे हैं।
अल्पविकसित देशों (LDCs) और छोटे द्वीपीय विकासशील राज्यों (SIDS) के लिये एक विशिष्ट प्रतिशत निर्धारित किया गया है।
आरंभिक रूप से हानि एवं क्षति कोष की निगरानी विश्व बैंक करेगा।
वैश्विक नवीकरणीय और ऊर्जा दक्षता प्रतिज्ञा (Global Renewables and Energy Efficiency Pledge): 
प्रतिज्ञा में कहा गया है कि हस्ताक्षरकर्ता वर्ष 2030 तक विश्व की स्थापित नवीकरणीय ऊर्जा उत्पादन क्षमता को तीन गुना (कम से कम 11,000 गीगावॉट) करने के लिये मिलकर कार्य करने हेतु प्रतिबद्ध हैं।
इसमें वर्ष 2030 तक प्रत्येक वर्ष ऊर्जा दक्षता सुधार की वैश्विक औसत वार्षिक दर को 2% से दोगुना कर 4% से अधिक करने का भी आह्वान किया गया है।
COP28 के लिये वैश्विक शीतलन प्रतिज्ञा (Global Cooling Pledge): 
इसमें हस्ताक्षरकर्ता के रूप में 66 राष्ट्रीय सरकारें शामिल हैं जो वर्ष 2050 तक वर्ष 2022 के स्तर के सापेक्ष वैश्विक स्तर पर सभी क्षेत्रों में शीतलन-संबंधी उत्सर्जन को कम से कम 68% कम करने के लिये मिलकर कार्य करने हेतु प्रतिबद्ध हैं।
परमाणु ऊर्जा को तीन गुना करने की घोषणा (Declaration to Triple Nuclear Energy): 
COP28 में की गई घोषणा का लक्ष्य वर्ष 2050 तक वैश्विक परमाणु ऊर्जा क्षमता को तीन गुना बढ़ाना है।
COP28 में भारत की क्या प्रमुख गतिविधियाँ रहीं? 
हरित ऋण पहल (Green Credit Initiative): 
हरित ऋण पहल को स्वैच्छिक ग्रह-समर्थक कार्रवाइयों को प्रोत्साहित करने हेतु एक तंत्र के रूप में संकल्पित किया गया है जो जलवायु परिवर्तन की चुनौती के लिये एक प्रभावी प्रतिक्रिया होगी।
यह प्राकृतिक पारिस्थितिकी तंत्र को पुनर्जीवित करने और उनका पुनरुद्धार करने के लिये बंजर/अपघटित भूमि और नदी जलग्रहण क्षेत्रों में वृक्षारोपण के लिये हरित ऋण जारी करने की परिकल्पना करता है।
उद्योग परिवर्तन के लिये नेतृत्व समूह का द्वितीय चरण (Phase II of the Leadership Group for Industry Transition- LeadIT 2।
0): 
यह समावेशी एवं न्यायसंगत उद्योग परिवर्तन, सह-विकास एवं निम्न-कार्बन प्रौद्योगिकी के हस्तांतरण और उद्योग परिवर्तन के लिये उभरती अर्थव्यवस्थाओं को वित्तीय सहायता पर ध्यान केंद्रित करेगा।
ग्लोबल रिवर सिटीज़ एलायंस (GRCA): 
इसे भारत सरकार के जल शक्ति मंत्रालय के तहत क्रियान्वित राष्ट्रीय स्वच्छ गंगा मिशन (NMCG) के नेतृत्व में COP28 में लॉन्च किया गया।
GRCA संवहनीय नदी-केंद्रित विकास और जलवायु प्रत्यास्थता में भारत की भूमिका को उजागर करता है।
यह एक मंच के रूप में ज्ञान के आदान-प्रदान, नदी-शहर जुड़ाव (river-city twinning) और सर्वोत्तम अभ्यासों के प्रसार की सुविधा प्रदान करेगा।
स्थानीयकृत जलवायु कार्रवाई पर क्वाड क्लाइमेट वर्किंग ग्रुप (QCWG) : 
यह आयोजन संवहनीय जीवन शैली के समर्थन में स्थानीय समुदायों एवं क्षेत्रीय सरकारों की भूमिका को चिह्नित करने और उसे संवर्द्धित करने पर केंद्रित था।
संबद्ध प्रमुख चिंताएँ क्या हैं? 
जीवाश्म ईंधन की चरणबद्ध समाप्ति के लिये कोई विशिष्ट समयसीमा नहीं: 
समझौते में जीवाश्म ईंधन को चरणबद्ध तरीके से समाप्त करने के लिये किसी स्पष्ट और तत्काल योजना का अभाव है और विशिष्ट समयसीमा या लक्ष्य के बिना जीवाश्म ईंधन से दूर जाने (‘transitioning away’) जैसी अस्पष्ट भाषा का उपयोग किया गया है।
वैश्विक नवीकरणीय ऊर्जा को तीन गुना करने पर कोई निर्दिष्ट लक्ष्य नहीं: 
COP28 समझौता विश्व के देशों से नवीकरणीय ऊर्जा की वैश्विक स्थापित क्षमता को तीन गुना करने और ऊर्जा दक्षता में वार्षिक सुधार को दोगुना करने में योगदान करने का आह्वान करता है।
यह ट्रिपलिंग या तीन गुना करना एक वैश्विक लक्ष्य है और प्रत्येक देश के लिये अपनी वर्तमान स्थापित क्षमता को व्यक्तिगत रूप से तीन गुना करना अनिवार्य नहीं है।
इस परिदृश्य में यह स्पष्ट नहीं है कि यह ट्रिपलिंग कैसे सुनिश्चित की जाएगी।
अनुकूलन लक्ष्यों को प्राप्त करने के लिये कोई स्पष्ट तंत्र नहीं: 
विकासशील देशों ने यह स्पष्ट कर दिया है कि अनुकूलन मसौदा उनकी अपेक्षाओं से पर्याप्त कम है, क्योंकि इन उद्देश्यों को साकार करने के तरीके या इन प्रयासों को वित्तपोषित करने वाले तंत्र का कोई उल्लेख नहीं है।
वित्तीय प्रतिबद्धताओं पर जवाबदेही का अभाव: 
वर्तमान में सरकारों और संस्थानों को उनकी जलवायु वित्तपोषण प्रतिबद्धताओं की पूर्ति हेतु जवाबदेह ठहराने के लिये कोई स्थापित तंत्र मौजूद नहीं है।
जलवायु वित्त पर भिन्न-भिन्न व्याख्याएँ: 
जलवायु वित्त प्रवाह पर डेटा को विभिन्न पद्धतियों का उपयोग कर संकलित किया जाता है और इसकी अलग-अलग व्याख्याएँ होती हैं।
जलवायु वित्त की दोहरी गिनती की स्थिति बन सकती है जब एक ही फंड को कई पक्षों द्वारा रिपोर्ट किया जाए; इससे वास्तविक वित्तीय प्रवाह के अति-आकलन की स्थिति बन सकती है।
कोयले की चरणबद्ध समाप्ति पर विरोध: 
यह निर्धारित करने के लिये कदम उठाया गया था कि कोई भी नया कोयला आधारित बिजली संयंत्र अंतर्निहित कार्बन जब्ती एवं भंडारण सुविधा के बिना नहीं खोला जा सकता है, लेकिन भारत, चीन, दक्षिण अफ्रीका और अन्य देशों की ओर से इसका कड़ा विरोध किया गया।
मीथेन उत्सर्जन में कटौती पर चिंताएँ: 
समझौते में वर्ष 2030 तक वैश्विक स्तर पर गैर-CO2 उत्सर्जन को (विशेष रूप से मीथेन उत्सर्जन सहित) व्यापक रूप से कम करने का आह्वान किया गया है।
मीथेन उत्सर्जन में कटौती के प्रयासों में कृषि पैटर्न में बदलाव लाना शामिल हो सकता है जो भारत जैसे देश के लिये अत्यंत संवेदनशील मामला हो सकता है।
आगे की राह: 
जलवायु वित्त लक्ष्यों के प्रति प्रतिबद्धता: 
सभी द्विपक्षीय दाताओं को अपनी जलवायु वित्त प्रतिबद्धताओं की पूर्ति करनी चाहिये और अधिक महत्त्वाकांक्षी लक्ष्य निर्धारित करने चाहिये।
जलवायु वित्त को राष्ट्रीय विकास योजनाओं और नीतियों में एकीकृत करने की आवश्यकता पहले से कहीं अधिक हो गई है।
स्पष्ट रोडमैप और समयसीमा: 
प्रमुख उपलब्धियों और लक्ष्यों की प्राप्ति के लिये विशिष्ट समयसीमा के साथ स्पष्ट एवं विस्तृत रोडमैप विकसित किया जाना चाहिये।
अंतरिम लक्ष्य स्थापित किये जाएँ जो समग्र दीर्घकालिक उद्देश्यों में योगदान करते हैं और जवाबदेही की भावना को बढ़ावा देते हैं।
बेहतर NDCs: 
विश्व के देशों को अधिक महत्त्वाकांक्षी और ठोस जलवायु कार्रवाई लक्ष्यों को प्रतिबिंबित करने के लिये अपने राष्ट्रीय स्तर पर निर्धारित योगदान (Nationally Determined Contributions- NDCs) को संशोधित एवं सुदृढ़ करने की आवश्यकता है।
NDCs को ऊर्जा, परिवहन, कृषि और उद्योग सहित विभिन्न कई क्षेत्रों को कवर करना चाहिये।
विधान और नीति समर्थन: 
जलवायु लक्ष्यों के कार्यान्वयन का समर्थन करने वाले घरेलू विधानों एवं नीतियों को अधिनियमित एवं सशक्त करें।
विभिन्न क्षेत्रों में मौजूदा कानूनों और विनियमों में जलवायु संबंधी विचारों को एकीकृत करना चाहिये।
क्षमता निर्माण: 
जलवायु कार्रवाइयों को प्रभावी ढंग से लागू करने की क्षमता बढ़ाने के लिये स्थानीय, राष्ट्रीय और अंतर्राष्ट्रीय स्तर पर क्षमता निर्माण में निवेश करें।
तकनीकी, वित्तीय और संस्थागत क्षमता का समर्थन करने के लिये प्रशिक्षण एवं संसाधन प्रदान करना चाहिये।
अंतर्राष्ट्रीय सहयोग: 
जलवायु-अनुकूल प्रौद्योगिकियों के हस्तांतरण, विशेष रूप से विकसित देशों से विकासशील देशों की ओर, की सुविधा प्रदान की जाए।
विभिन्न उद्योगों में पर्यावरणीय रूप से अनुकूल समाधानों के अंगीकरण में तेज़ी लाने के लिये दुनिया के देशों के बीच अनुभव, सीखे गए सबक और सर्वोत्तम अभ्यासों की साझेदारी की जानी चाहिये।
सर्वोच्च न्यायालय ने हाल ही में बिलकिस याकूब रसूल बनाम भारत संघ एवं अन्य मामले (2022) में बिलकिस बानो बलात्कार मामले में उम्रकैद की सज़ा काट रहे 11 दोषियों को दी गई छूट या परिहार (remission) को पलट दिया है।
गुजरात राज्य ने अपनी वर्ष 1992 की परिहार नीति (remission policy) के आधार पर 10 अगस्त 2023 को परिहार प्रदान करते हुए इन दोषियों को रिहा कर दिया था।
राज्य के इस परिहार आदेश से पूर्व सर्वोच्च न्यायालय की एक खंडपीठ ने निर्णय दिया था कि इस मामले में गुजरात राज्य उपयुक्त सरकार है जो दंड प्रक्रिया संहिता, 1973 (CrPC) के अनुसार परिहार प्रदान करने के लिये अधिकृत है।
बिलकिस बानो मामले में हाल के मुद्दे क्या थे? 
अन्याय और मिलीभगत: 
बिलकिस बानो मामले में ‘असाधारण स्तर का अन्याय’ (injustice of exceptionalism) संलग्न माना गया, जहाँ सामूहिक बलात्कार और हत्या के 11 दोषियों को बिना अधिक सोच-विचार के दंड से परिहार प्रदान कर दिया गया।
सर्वोच्च न्यायालय के निर्णय से एक याचिकाकर्ता, पूर्व के एक खंडपीठ और गुजरात सरकार के बीच मिलीभगत का पर्दाफाश हुआ जहाँ अवैध रूप से परिहार प्रदान किया गया।
परिहार अनुप्रयोग क्षेत्राधिकार (Remission Application Jurisdiction): 
एक स्पष्ट कानूनी मिसाल मौजूद होने के बावजूद, गुजरात सरकार ने कानून का उल्लंघन करते हुए महाराष्ट्र सरकार की शक्ति का आहरण कर परिहार अनुप्रयोगों पर अधिकार प्राप्त कर लिया।
सर्वोच्च न्यायालय ने गुजरात सरकार को परिहार प्रदान कर सकने के लिये ‘समुचित सरकार’ (appropriate government) मानने के पूर्व के निर्णय को अवैध करार देते हुए 11 दोषियों के परिहार आदेश को रद्द कर दिया।
विधि का शासन बनाए रखने के लिये प्रशंसा: 
असाधारण अन्याय की स्थिति में विधि के शासन को बनाए रखने और कानून के समक्ष समता को अक्षुण्ण बनाए रखने में न्यायिक संवीक्षा के महत्व पर बल देने के लिये सर्वोच्च न्यायालय की प्रशंसा की जा रही है।
इस निर्णय के सख्त स्वर ने अवैधताओं और मिलीभगत को उजागर किया, जिससे बिलकिस बानो को न्याय के इस संघर्ष में सांत्वना मिली।
बिलकिस बानो की सहनशीलता: 
न्याय की तलाश में बिलकिस बानो की बनी रही सहनशीलता (वह टूटी नहीं, झुकी नहीं, न्यायपालिका पर आस्था को डिगने नहीं दिया) को चिह्नित किया गया और इसकी सराहना की गई, विशेष रूप से जबकि 11 दोषियों की रिहाई के बाद एक समूह द्वारा निर्लज्ज उत्सव का दृश्य भी देखने को मिला था।
ताज़ा निर्णय को एक सकारात्मक कदम के रूप में देखा जा रहा है, जो बिलकिस बानो को सांत्वना और समर्थन प्रदान करता है तथा महिला अधिकारवादी अधिवक्ताओं के प्रयासों को चिह्नित करता है।
परिहार या छूट (Remission) क्या है? 
परिचय: 
फर्लो (furlough) और पैरोल (parole) के विपरीत, परिहार के मामले में दंड की मूल प्रकृति को बनाए रखते हुए दंड की अवधि को कम करना शामिल है।
प्रदत्त परिहार के परिणामस्वरूप एक निर्दिष्ट रिहाई तिथि घोषित की जाती है, लेकिन रिहाई की शर्तों के उल्लंघन के मामले में पूर्ण मूल दंड की पुनर्बहाली की जा सकती है।
स्वतंत्रता और जवाबदेही को संतुलित करना: 
परिहार की अवधारणा पर विचार करें तो यह रिहाई की एक विशिष्ट तिथि घोषित करता है।
लेकिन दोषी द्वारा रिहाई की शर्तों का पालन करना अनिवार्य होता है, जहाँ उल्लंघन के मामले में इस परिहार को रद्द किया जा सकता है।
शर्तों के उल्लंघन के परिणामस्वरूप परिहार रद्द कर दिया जाता है, जिससे दोषी व्यक्ति को आरंभिक रूप से प्रदत्त दंड की पूरी अवधि गुज़ारनी होती है।
स्वतंत्रता और जवाबदेही के बीच यह नाजुक संतुलन परिहार की कानूनी गतिशीलता को आकार प्रदान करता है।
पृष्ठभूमि: 
कारागार अधिनियम 1894: 
कारागार अधिनियम, 1894 द्वारा शासित परिहार प्रणाली कैदियों के लिये मार्क्स प्रदान करने और दंड कम करने के नियमों की रूपरेखा तैयार करती है।
न्यायालय, जैसा कि केहर सिंह बनाम भारत संघ मामले (1989) में स्पष्ट किया गया, सुधार के सिद्धांतों पर प्रकाश डालते हुए, कैदियों के लिये परिहार पर विचार करने के महत्व पर बल देता है।
सुधार का सिद्धांत (Principle of Reformation): 
यदि रिहाई या मुक्ति की आशा नहीं हो तो यह अनुच्छेद 20 और 21 के तहत प्रदत्त संवैधानिक सुरक्षा उपायों के विरुद्ध होगा।
जबकि किसी भी दोषी के पास परिहार या दंड से छूट का मूल अधिकार नहीं है, परिहार के लिये विचार किये जाने का अधिकार वैधानिक माना जाता है जो प्रदत्त संवैधानिक सुरक्षा उपायों के अनुरूप भी है।
परिहार के मामले में कार्यकारी शक्ति और संवैधानिक सुरक्षा उपाय: 
परिहार के मामले में राज्य की कार्यकारी शक्ति को, जैसा कि हरियाणा राज्य बनाम महेंद्र सिंह मामले (2007) में प्रकट हुआ, व्यक्तिगत मामलों एवं प्रासंगिक कारकों पर विचार करना चाहिये।
महेंद्र सिंह मामला परिहार और संवैधानिक अधिकारों के बीच के संतुलन को रेखांकित करता है।
न्यायालय व्यक्तिगत मामले पर विचार करने की आवश्यकता पर बल देते हैं, जहाँ वे परिहार के मूल अधिकार की अनुपस्थिति को स्वीकार करते हुए भी इस पर विचार किये जाने के कानूनी अधिकार को चिह्नित करते हैं।
संवैधानिक प्रावधान: 
संविधान द्वारा राष्ट्रपति और राज्यपाल दोनों को क्षमादान (pardon) की संप्रभु शक्ति प्रदान की गई है।
अनुच्छेद 72 के तहत राष्ट्रपति के पास किसी अपराध के लिये सिद्धदोष ठहराए गए किसी व्यक्ति के दंड को क्षमा (pardon), उसका प्रविलंबन (reprieve), विराम (respite) या परिहार (remission) करने की अथवा दंडादेश के निलंबन (suspend), परिहार (remit) या लघुकरण (commute) की शक्ति है।
ऐसा सभी मामलों में किसी भी अपराध के लिये सिद्धदोष ठहराए गए किसी भी व्यक्ति के लिये किया जा सकता है, जहाँ: 
दंड या दंडादेश सेना न्यायालय या कोर्ट-मार्शल के माध्यम से दिया गया है 
दंड या दंडादेश ऐसे विषय संबंधी किसी विधि के विरुद्ध अपराध के लिये दिया गया है जिस विषय तक संघ की कार्यपालिका शक्ति का विस्तार है 
दंड या दंडादेश मृत्युदंड है।
अनुच्छेद 161 के तहत राज्यपाल के पास किसी अपराध के लिये सिद्धदोष ठहराए गए किसी व्यक्ति के दंड को क्षमा, उसका प्रविलंबन, विराम या परिहार करने की अथवा दंडादेश के निलंबन, परिहार या लघुकरण की शक्ति है।
यह राज्य की कार्यकारी शक्ति के अंतर्गत आने वाले किसी भी विषय पर किसी भी विधि के विरुद्ध किसी अपराध के लिये सिद्धदोष ठहराए गए किसी व्यक्ति के लिये किया जा सकता है।
सर्वोच्च न्यायालय ने कहा है कि किसी राज्य का राज्यपाल न्यूनतम 14 वर्ष की सज़ा काटने के पूर्व भी किसी बंदी को (मृत्युदंड के लिये प्रतीक्षित बंदी सहित) क्षमादान प्रदान कर सकता है।
अनुच्छेद 72 के तहत राष्ट्रपति की क्षमादान शक्ति का दायरा अनुच्छेद 161 के तहत राज्यपाल की क्षमादान शक्ति से अधिक व्यापक है।
परिहार की सांविधिक शक्ति: 
दंड प्रक्रिया संहिता (CrPC) जेल की सज़ा में परिहार का प्रावधान करती है, जिसका अर्थ है कि पूरी सज़ा या उसका कुछ हिस्से को रद्द किया जा सकता है।
धारा 432 के तहत ‘समुचित सरकार’ किसी दंड का पूरी तरह से या आंशिक रूप से, शर्तों के साथ या शर्तरहित, निलंबन या परिहार कर सकती है।
धारा 433 के तहत समुचित सरकार द्वारा किसी भी दंड का लघुकरण किया जा सकता है।
यह शक्ति राज्य सरकारों को उपलब्ध है ताकि वे कारागार दंड पूरा करने से पहले बंदियों की रिहाई का आदेश दे सकें।
सर्वोच्च न्यायालय के समक्ष प्रस्तुत परिहार संबधी प्रमुख ऐतिहासिक मामले कौन-से रहे हैं? 
मारू राम बनाम भारत संघ (1980): 
इस मामले में सर्वोच्च न्यायालय ने कहा कि यह सच है कि दंड को सुधार का रंग देने की एक आधुनिक प्रवृत्ति उभरती हुई प्रतीत होती है ताकि अपराधी को कारागार में बंद रखने के बजाय उसके सुधार पर बल दिया जा सके, जो कि एक आदर्श उद्देश्य है।
लक्ष्मण नस्कर बनाम पश्चिम बंगाल राज्य (2000): 
इस मामले में सर्वोच्च न्यायालय ने उन कारकों को निर्धारित किया जो परिहार के आधार तय करते हैं, जैसे: 
क्या किया गया अपराध बड़े पैमाने पर समाज को प्रभावित किये बिना अपराध का एक व्यक्तिगत कृत्य है? 
क्या भविष्य में अपराध की पुनरावृत्ति की कोई संभावना है? 
क्या अपराधी अपराध करने की अपनी क्षमता खो चुका है? 
क्या इस सिद्धदोष को अब और कैद में रखने का कोई सार्थक उद्देश्य है? 
दोषी के परिवार की सामाजिक-आर्थिक स्थिति।
ईपुरु सुधाकर बनाम आंध्र प्रदेश राज्य (2006): 
इस मामले में सर्वोच्च न्यायालय ने कहा कि परिहार के आदेश की न्यायिक समीक्षा निम्नलिखित आधारों पर उपलब्ध है: 
विवेक का ग़ैर-अनुप्रयोग (non-application of mind); 
यदि आदेश दुर्भावनापूर्ण है; 
यदि ऐसा आदेश असंगत या पूरी तरह से अप्रासंगिक विचारों पर पारित किया गया है; 
प्रासंगिक सामग्रियों पर विचार नहीं किया गया है; 
आदेश मनमाना है।
भारत संघ बनाम वी।
श्रीहरन (2015): 
क्या दोषी को बिना परिहार के विकल्प के उसकी अंतिम साँस तक के लिये आजीवन कारावास का दंड दिया जा सकता है? 
‘कार्यकारी क्षमादान’ का अधिकार राष्ट्रपति या राज्यपाल में निहित है।
बिलकिस बानो मामले पर जनहित याचिकाएँ (2023) 
परिहार आवेदन पर निर्णय लेने के लिये ‘समुचित सरकार’ वह राज्य है जहाँ दोषियों को सज़ा सुनाई गई है।
न्यायालय ने माना कि गुजरात सरकार ने दोषियों को सजा में छूट देते समय महाराष्ट्र सरकार से शक्ति का आहरण किया।
परिहार से संबद्ध प्रमुख मुद्दे कौन-से हैं? 
परिहार के लिये पात्रता और आवेदन प्रक्रिया: 
आजीवन कारावास की सज़ा काट रहे दोषियों को परिहार के लिये आवेदन करने से पहले कम से कम 14 साल की सज़ा काटनी होती है।
‘वन-साइज़-फिट्स-ऑल’ का यह दृष्टिकोण सुधारात्मक प्रक्रियाओं में बाधाएँ उत्पन्न करता है।
अपराध की प्रकृति, पुनरावृत्ति की संभावना और सामाजिक-आर्थिक स्थितियों जैसे कारकों के आधार पर प्रत्येक आवेदन पर एक समिति द्वारा व्यक्तिगत मामले के आधार पर विचार किया जाता है।
इस बात का उल्लेख नहीं है कि ऐसी समिति का गठन व्यापक प्रतिनिधित्व की पूर्ति करता हो।
परिहार प्रक्रिया में पारदर्शिता का अभाव: 
परिहार समितियों के गठन के बारे में पारदर्शिता की कमी और निर्णय के कारणों की अनुपस्थिति मनमानी शक्ति के प्रयोग के बारे में चिंताएँ बढ़ाती है।
बिलकिस बानो मामले में 11 दोषियों का मामला बानो का मामला अनियंत्रित विवेक को उजागर करता है जहाँ गुजरात सरकार की ओर से प्रत्येक दोषी के लिये सदृश आदेश जारी किये गए।
परिहार आदेशों की न्यायिक समीक्षा: 
ईपुरू सुधाकर बनाम आंध्र प्रदेश राज्य (2006) मामले में सर्वोच्च न्यायालय के रुख का हवाला दिया गया है, जो दर्शाता है कि परिहार के आदेशों की न्यायिक समीक्षा विवेक के ग़ैर-अनुप्रयोग (non-application of mind) के मामलों तक ही सीमित है।
बिलकिस बानो मामले में विवेक के ग़ैर-अनुप्रयोग से जुड़ी चिंता बेहद प्रकट है जहाँ प्रत्येक दोषी के लिये सदृश आदेश जारी किये गए।
परिहार नीतियों में विद्यमान चुनौतियाँ: 
भारत में कुछ राज्यों में ऐसी परिहार संबंधी नीतियाँ मौजूद हैं जो या तो विशिष्ट अपराधी श्रेणियों को अवसरों से वंचित करती हैं या परिहार पर विचार करने से पहले कारावास की विस्तारित अवधि रखती हैं।
इस बारे में सवाल उठते हैं कि क्या कुछ अपराधियों को परिहार के लिये अयोग्य होना चाहिये, जिससे फिर दंड की रूपरेखा पर बहस शुरू हो गई है जो प्रतिशोधात्मक बनाम शर्त-आधारित की एक जारी बहस है।
न्यायालय के लिये भविष्य की चुनौतियाँ: 
सर्वोच्च न्यायालय को परिहार नीतियों के संबंध में मानक प्रश्नों को संबोधित करने में चुनौतियों का सामना करना पड़ सकता है, विशेष रूप से जबकि परिहार नीतियों के संबंध में विभिन्न राज्यों के बीच भिन्नताएँ मौजूद हैं।
कुछ अपराधियों की क्षमादान की पात्रता और शर्तों का निष्पक्ष अनुपालन सुनिश्चित करने जैसे मुद्दों का सामना करने की आवश्यकता पर प्रकाश डाला गया है, जो न्यायालय के लिये भविष्य की दुविधाओं का संकेत देता है।
बिलकिस बानो मामले में सर्वोच्च न्यायालय का निर्णय विधि के शासन का एक सराहनीय दावा है और प्रशासन की मिलीभगत एवं अवैधताओं का खंडन है।
हालाँकि, यह मामला परिहार से संबंधित अनसुलझे मुद्दों को भी प्रकाश में लाता है, जहाँ निर्णय लेने की प्रक्रिया में विद्यमान अनियंत्रित विवेक को उजागर करता है।
पारदर्शिता की कमी और परिहार के निर्णयों को निर्देशित करने वाले कारण मनमानी शक्ति की संभावना को उजागर करते हैं।
चूँकि समाज इन चुनौतियों का सामना कर रहा है, न्यायालय को परिहार नीतियों और न्याय, पुनर्वास एवं निष्पक्षता के सिद्धांतों के साथ उनके संरेखण के संबंध में मानक प्रश्नों को संबोधित करने के लिये विवश होना पड़ेगा।
दिव्यांगता (Disability) एक पहचान और इकाई के रूप में विभिन्न भेद्यताओं—सामाजिक, आर्थिक एवं लैंगिक—के प्रतिच्छेद बिंदु पर अस्तित्व रखती है, जहाँ समता के लिये कार्रवाई की संकल्पना करते समय प्रत्येक पहलू पर सावधानीपूर्वक विचार करने की आवश्यकता होगी।
वैश्विक स्तर पर 1।
3 बिलियन लोग किसी न किसी रूप में दिव्यांगता के साथ जी रहे हैं।
उनमें से 80% विकासशील देशों में निवास करते हैं, जबकि उनमें से 70% ग्रामीण क्षेत्रों में रहते हैं।
वर्तमान प्रणालियाँ दिव्यांगता से रहित व्यक्तियों के लिये डिज़ाइन की गई हैं और वे दिव्यांग व्यक्तियों के लिये अपवर्जनकारी (exclusionary) सिद्ध होती हैं।
इसके परिणामस्वरूप उन्हें गरीबी, शिक्षा एवं अवसरों तक पहुँच की कमी, अनौपचारिकता और सामाजिक एवं आर्थिक भेदभाव के अन्य रूपों का सामना करना पड़ता है।
भारत में दिव्यांगता की परिभाषा:
दिव्यांगजन अधिकार अधिनियम 2016 (Rights of Persons with Disabilities Act, 2016) के अनुसार, दिव्यांगजन वह व्यक्ति है जो ऐसी दीर्घकालिक अपंगता या अक्षमता (impairment) रखता है जो उसकी शारीरिक, मानसिक, बौद्धिक या संवेदी क्षमताओं को प्रभावित करती है।
यह अक्षमता उन्हें समाज में पूर्ण और प्रभावी ढंग से भागीदारी कर सकने से अवरुद्ध करती है।
दिव्यांगता की चार मुख्य श्रेणियाँ हैं: 
व्यवहारिक या भावनात्मक (Behavioural or emotional) 
संवेदी अक्षमता विकार (Sensory impaired disorders) 
भौतिक/शारीरिक (Physical) 
विकास संबंधी (Developmental) 
भारत में दिव्यांगता की वर्तमान स्थिति:  
विश्व बैंक के अनुसार भारत की 5-8% आबादी दिव्यांगता की शिकार है।
NSSO का अनुमान है कि 2।
2% आबादी दिव्यांग है।
NFHS-5 सर्वेक्षण (2019-21) में पाया गया कि 4।
52% आबादी दिव्यांग है।
भारत में दिव्यांगजनों को किन चुनौतियों का सामना करना पड़ता है? 
सीमित जागरूकता: पहली बाधा दिव्यांगजनों के लिये उपलब्ध सरकारी योजनाओं और लाभों के बारे में जागरूकता की कमी है।
यह समस्या ग्रामीण क्षेत्रों में अधिक स्पष्ट है जहाँ सूचना प्रसार चुनौतीपूर्ण है।
अभिगम्यता और अवसंरचना की कमी: कई सार्वजनिक स्थान—जैसे स्कूल, अस्पताल, परिवहन प्रणाली और सरकारी कार्यालय दिव्यांगजनों की आवश्यकताओं के अनुरूप डिज़ाइन नहीं किये गए हैं।
यह उनकी गतिशीलता, शिक्षा, स्वास्थ्य देखभाल और सामाजिक एवं नागरिक गतिविधियों में भागीदारी को सीमित करता है।
यूनिसेफ (UNICEF) के अनुसार, दिव्यांग बच्चों को प्रायः ऐसे स्थानों से अपवर्जन का शिकार होना पड़ता है, जिससे वे उन महत्त्वपूर्ण पहलों से चूक जाते हैं जिनका उद्देश्य उनके स्वास्थ्य और कल्याण में सुधार करना है।
शिक्षा और रोज़गार तक सीमित पहुँच: ग्रामीण क्षेत्रों में दिव्यांग व्यक्तियों को प्रायः शिक्षा और रोजगार के अवसरों तक सीमित पहुँच के संकट का सामना करना पड़ता है।
समावेशी शैक्षणिक संस्थानों और व्यावसायिक प्रशिक्षण केंद्रों की कमी आवश्यक कौशल हासिल करने और कार्यबल में भाग ले सकने की उनकी क्षमता में बाधक बन सकती है।
विकासात्मक योजनाओं से अपवर्जन: कुछ विकासात्मक योजनाएँ अनजाने में ही दिव्यांगजनों  को अपवर्जित कर सकती हैं, जिससे वे महत्त्वपूर्ण पहलों के दायरे से बाहर हो सकते हैं।
इसका एक उदाहरण टीकाकरण अभियान हैं जो दिव्यांगजनों की पहुँच और संचार आवश्यकताओं (जैसे रैंप, सांकेतिक भाषा का प्रयोग करने वाले दुभाषिए या ब्रेल सामग्री) को ध्यान में नहीं रखते हैं।
धारणा और कलंक: दिव्यांगजनों को कभी-कभी समाज में सार्थक योगदान देने में सक्षम स्वायत्त व्यक्ति के बजाय दान या दया के पात्र के रूप में देखा जाता है।
यह धारणा सामाजिक कलंक, भेदभाव और निर्णय लेने की प्रक्रियाओं से अपवर्जन का कारण बन सकती है, जिससे उनकी चुनौतियाँ और बढ़ सकती हैं।
कृषि पर निर्भरता और जलवायु परिवर्तन के जोखिम: भारत में ग्रामीण क्षेत्रों में प्रायः कृषि पर अत्यधिक निर्भरता की स्थिति पाई जाती है और इन क्षेत्रों में दिव्यांगजन विशेष रूप से जलवायु परिवर्तन संबंधी प्रभावों के प्रति संवेदनशील होते हैं।
स्वच्छ जल एवं आहार तक पहुँच में कमी, तूफान, लू और बाढ़ ने उनकी आजीविका, स्वास्थ्य एवं समग्र कल्याण के लिये जोखिम को बढ़ा दिया है।
कानूनी और नीतिगत समर्थन का अभाव: भारत ने वर्ष 2007 में दिव्यांगजनों के अधिकारों पर संयुक्त राष्ट्र अभिसमय (UN Convention on the Rights of Persons with Disabilities- CRPD) की पुष्टि की और वर्ष 2016 में दिव्यांगजन अधिकार अधिनियम (RPWD) को अधिनियमित किया, जो दिव्यांगजनों की सुरक्षा एवं सशक्तीकरण के लिये एक कानूनी ढाँचा प्रदान करता है।
हालाँकि इन कानूनों एवं नीतियों के कार्यान्वयन और प्रवर्तन में विभिन्न कमियाँ एवं चुनौतियाँ मौजूद हैं और दिव्यांगजनों की एक बड़ी संख्या अभी भी अपने अधिकारों एवं प्राप्त उपचारों से अपरिचित है।
दिव्यांगजनों के सशक्तीकरण के लिये कौन-सी पहलें की गई हैं? 
‘स्पार्क’ परियोजना: ILO और अंतर्राष्ट्रीय कृषि विकास कोष (IFAD) महाराष्ट्र में महिला विकास निगम के सहयोग से स्पार्किंग डिसेबिलिटी इन्क्लूसिव रूरल ट्रांसफोर्मेशन (Sparking Disability Inclusive Rural Transformation- SPARK) परियोजना को कार्यान्वित कर रहे हैं।
इस परियोजना के माध्यम से दिव्यांगजनों को अग्रणी भूमिका सौंपी गई है, जहाँ उन्हें ग्रामों से चिह्नित किया जा रहा है और दिव्यांगता समावेशन सुविधाकर्ता (Disability Inclusion Facilitators- DIFs) के रूप में प्रशिक्षित किया जा रहा है।
DIFs दिव्यांगता समावेशन और समावेशन में मौजूद बाधाओं के बारे में जागरूकता बढ़ाने के लिये समुदाय, दिव्यांगजनों, दिव्यांगजनों के देखभालकर्ताओं, स्वयं सहायता समूहों से संबद्ध महिलाओं और अन्य हितधारकों से संलग्नता बढ़ाते हैं।
DIFs दिव्यांग महिलाओं की पहचान करते हैं और उन्हें सामाजिक एवं आर्थिक विकास के लिये मौजूदा स्वयं सहायता समूहों के मुख्यधारा में लेकर आते हैं जहाँ ये महिलाएँ उद्यम शुरू करने के लिये धन तक पहुँच बनाने में सक्षम होती हैं।
स्पार्क परियोजना सामाजिक स्तर से लेकर प्रशासनिक स्तर तक दिव्यांगजनों के प्रति दृष्टिकोण में बदलाव को प्रेरित करने में सक्षम सिद्ध हुई है।
विशिष्ट निःशक्तता पहचान पोर्टल (Unique Disability Identification Portal) 
सुगम्य भारत अभियान (Accessible India Campaign) 
दीनदयाल दिव्यांग पुनर्वास योजना (DeenDayal Disabled Rehabilitation Scheme) 
दिव्यांगजनों के लिये सहायक यंत्रों/उपकरणों की खरीद/फिटिंग में सहायता की योजना (Assistance to Disabled Persons for Purchase/fitting of Aids and Appliances) 
दिव्यांग छात्रों के लिये राष्ट्रीय फैलोशिप (National Fellowship for Students with Disabilities) 
दिव्यांगजनों के अद्वितीय पहचान पत्र (Unique ID for persons with disabilities- UDID)  
दिव्यांगजनों की स्थिति में सुधार के लिये कौन-से उपाय किये जाने चाहिये? 
रोज़गार के अवसर बढ़ाना: दिव्यांगजनों के लिये रोज़गार के अधिक अवसर पैदा करने और उन्हें पर्याप्त प्रशिक्षण, कौशल विकास एवं सहायता प्रदान करने की आवश्यकता है।
सरकार और निजी क्षेत्र को RPWD अधिनियम 2016 के प्रावधानों को लागू करना चाहिये, जो सरकारी नौकरियों में दिव्यांगजनों के लिये 4% आरक्षण और दिव्यांगजनों को रोज़गार देने वाले नियोक्ताओं के लिये प्रोत्साहन का निर्देश देता है।
विभिन्न CSR पहलें भी दिव्यांगजनों के लिये समावेशी और सुलभ कार्यस्थलों को बढ़ावा देने में अहम भूमिका निभा सकती हैं।
अभिगम्यता और अवसंरचना में सुधार: स्कूलों, अस्पतालों, परिवहन प्रणालियों और सरकारी कार्यालयों जैसे सार्वजनिक स्थानों को दिव्यांगजनों के लिये अधिक अभिगम्य और उपयोगकर्ता-अनुकूल बनाने की आवश्यकता है।
सार्वभौमिक डिज़ाइन सिद्धांतों को अपनाकर और रैंप, लिफ्ट, संकेत चिह्न/साइनेज (signages), टैक्टाइल पैथ, सहायक उपकरण एवं दिव्यांगजनों की विविध आवश्यकताओं की पूर्ति करने वाली अन्य सुविधाएँ प्रदान कर ऐसा किया जा सकता है।
सरकार को सुगम्य भारत अभियान (Accessible India Campaign) के कार्यान्वयन एवं निगरानी को भी सुनिश्चित करना चाहिये, जिसका उद्देश्य दिव्यांगजनों के लिये सार्वजनिक भवनों एवं परिवहन प्रणालियों को अभिगम्य बनाना है।
जागरूकता एवं संवेदनशीलता बढ़ाना: दिव्यांगजनों के अधिकारों एवं क्षमताओं के बारे में आम लोगों में जागरूकता बढ़ाने और उन्हें संवेदनशील बनाने तथा दिव्यांगों से जुड़ी भ्रांतियों एवं गलत धारणाओं को दूर करने की आवश्यकता है।
दिव्यांगजनों की प्रतिभा एवं उपलब्धियों को प्रदर्शित कर सकने वाले विभिन्न अभियान, कार्यशाला, सेमिनार और सांस्कृतिक कार्यक्रमों के आयोजन के माध्यम से और उन्हें निर्णयकारी एवं नेतृत्वकारी भूमिकाओं में संलग्न करने के माध्यम से ऐसा किया जा सकता है।
मीडिया और शिक्षा प्रणाली भी दिव्यांगजनों की सकारात्मक एवं सम्मानजनक छवि के निर्माण और समावेशन एवं विविधता की संस्कृति को बढ़ावा देने में भूमिका निभा सकती है।
कानूनी और नीतिगत समर्थन को सुदृढ़ करना: दिव्यांगजनों की सुरक्षा एवं सशक्तीकरण के लिये कानूनी और नीतिगत ढाँचे को सुदृढ़ करने तथा इसके प्रभावी कार्यान्वयन एवं प्रवर्तन को सुनिश्चित करने की आवश्यकता है।
सरकार को दिव्यांगजनों हेतु क्रियान्वित कल्याणकारी योजनाओं और कार्यक्रमों के लिये पर्याप्त संसाधन एवं धन आवंटित करना चाहिये तथा उनके परिणामों एवं प्रभाव की निगरानी करनी चाहिये।
सरकार को दिव्यांगजनों को प्रभावित करने वाले कानूनों एवं नीतियों के निर्माण एवं समीक्षा में दिव्यांगजनों और उनके संगठनों की भागीदारी एवं परामर्श को भी सुनिश्चित करना चाहिये।
सरकार को दिव्यांगजनों के मुद्दों और शिकायतों से निपटने के लिये न्यायपालिका, पुलिस एवं प्रशासन की जागरूकता एवं क्षमता बढ़ाने की दिशा में भी प्रयास करना चाहिये।
ज़मीनी स्तर पर क्षमता निर्माण: सरकारी नीतियों और उनके लक्षित लाभार्थियों के बीच के अंतराल को दूर करने के लिये ज़मीनी स्तर पर क्षमता निर्माण की आवश्यकता है।
समुदाय के नेता दिव्यांगजनों के अधिकारों एवं लाभों का पक्षसमर्थन करने में महत्त्वपूर्ण भूमिका निभाते हैं और इन पहलों के प्रभावी कार्यान्वयन को सुनिश्चित करने के लिये उनका प्रशिक्षण आवश्यक है।
यूरोपीय संघ (EU) द्वारा एक कार्बन सीमा समायोजन तंत्र (Carbon Border Adjustment Mechanism- CBAM) लागू करने की मंशा (जो 1 जनवरी 2026 से शुरू होगी) ने भारतीय निर्यात के लिये लागत में वृद्धि के संबंध में चिंताएँ बढ़ा दी हैं।
अक्टूबर 2023 से भारतीय निर्यातकों के लिये लगभग प्रत्येक दो माह पर अपनी प्रक्रियाओं पर दस्तावेज़ जमा करना आवश्यक बना दिया गया है।
यूरोपीय संघ भारतीय निर्यातकों के आवेदनों की जाँच करने के लिये ‘वेरीफाइर्स’ प्रवर्तित करने की मंशा रखता है।
प्रारंभ में यह संवीक्षा विशिष्ट क्षेत्रों को लक्षित करेगी, लेकिन ऐसी आशंकाएँ मौजूद हैं कि सत्यापन प्रक्रिया अंततः यूरोपीय संघ में सभी आयातों को दायरे में ले लेगी।
भारतीय यौन शिक्षा में जाति और लिंग (जेंडर) युवा व्यक्तियों के अनुभवों को उल्लेखनीय रूप से प्रभावित करते हैं।
मीडिया प्रायः युवा लोगों के बीच जातिगत अंतरों से उत्पन्न होने वाले संघर्षों और जातिगत सीमाओं को पार करने वाले रिश्तों से संबंधित कानूनी मुद्दों को उजागर करता रहता है।
प्रासंगिक शिक्षा की आवश्यकता पर बल देते हुए, सामाजिक परिवर्तन और यौनिकता (sexuality) के बीच संबंध को समझना महत्त्वपूर्ण है।
आलोचनात्मक सोच और सामाजिक न्याय के प्रति प्रतिबद्धता के साथ युवाओं को सशक्त बनाने से इन चुनौतियों को संबोधित करने में मदद मिल सकती है और एक अधिक एकजुट एवं समावेशी समाज को बढ़ावा दिया जा सकता है।
यौन शिक्षा का क्या महत्त्व है?
सामाजिक न्याय (Social Justice): यौन शिक्षा सामाजिक न्याय शिक्षा का अभिन्न अंग है।
यह प्रजनन के जैविक पहलुओं तक सीमित नहीं है और इसमें लिंग पहचान (gender identities) का सम्मान करने तथा स्वस्थ पारस्परिक संबंधों को बढ़ावा देने के बारे में शिक्षण प्रदान करना भी शामिल है।
यौन शिक्षा सहमति (consent), व्यक्तिगत सीमाओं (personal boundaries) और यौन शोषण को रोकने के तरीकों के बारे में ज्ञान प्रदान कर एक अधिक समतामूलक एवं न्यायपूर्ण समाज के निर्माण में योगदान देती है।
विधिक मान्यता और शिक्षा का अधिकार: हाल के निर्णयों, जैसे कि कलकत्ता उच्च न्यायालय के एक निर्णय में पुष्टि की गई है कि बच्चों को यौन शिक्षा और यौन एवं प्रजनन स्वास्थ्य सेवाओं तक पहुँच का अधिकार है।
जब शिक्षा को मूल अधिकार माना जाता है तो यौन शिक्षा स्वाभाविक रूप से इसका एक अनिवार्य घटक बन जाती है, जहाँ सुनिश्चित होता है कि युवा अपनी भलाई के लिये आवश्यक ज्ञान से संपन्न हैं।
व्यवहार पर सकारात्मक प्रभाव: अध्ययन दर्शाते हैं कि यौन शिक्षा यौन संसर्ग की शुरुआत में संयम को बढ़ावा देने, इसकी आवृत्ति कम करने और जोखिम भरे यौन व्यवहार का शमन करने में योगदान करती है।
यौन शिक्षा व्यापक सूचना प्रदान कर व्यक्तियों को अपने यौन स्वास्थ्य के संबंध में सूचित विकल्प चुनने के लिये सशक्त बना सकती है।
लैंगिक संरचनाओं को समझना (Understanding Gender Constructs): यौन शिक्षा छात्रों को LGBTQ+ स्पेक्ट्रम में शामिल लोगों के बारे में समझ विकसित करने में मदद करती है; इस प्रकार एक अधिक समावेशी एवं स्वीकरणकारी समाज के निर्माण में योगदान देती है।
इस समझ से विभिन्न लिंगों के व्यक्तियों के बीच बेहतर संबंध एवं अंतःक्रिया की स्थिति बन सकती है।
लैंगिक संबंधों का रूपांतरण (Transformation of Gender Relationships): स्कूलों में यौन शिक्षा को लागू करने से घर और समाज दोनों में लैंगिक संबंधों को रूपांतरित करने की क्षमता है।
यह सम्मान, समझ और खुले संवाद को बढ़ावा देकर रूढ़िवादिता को तोड़ने और लैंगिक भूमिकाओं (gender roles) के प्रति स्वस्थ दृष्टिकोण को बढ़ावा देने में योगदान कर सकती है।
स्वास्थ्य और कल्याण: भारत में विश्व में HIV से पीड़ित लोगों की तीसरी सबसे बड़ी संख्या मौजूद है।
असुरक्षित यौन संबंध के खतरों और यौन संचारित संक्रमणों (STIs) एवं HIV/AIDS से बचने के तरीकों के बारे में ज्ञान प्राप्त कर लोग स्वयं का और अपने यौन साथियों का बचाव कर सकते हैं।
NFHS-5 रिपोर्ट में पाया गया कि 15-49 आयु वर्ग की महज 22% महिलाओं और 31% पुरुषों को HIV/AIDS के बारे में व्यापक जानकारी प्राप्त था।
भारत में जाति और लिंग यौन शिक्षा को कैसे प्रभावित करते हैं?
जाति (Caste): जाति सामाजिक स्तरीकरण की एक प्रणाली है जो लोगों को उनके जन्म और आनुष्ठानिक शुद्धता (ritual purity) के आधार पर पदानुक्रमित समूहों में विभाजित करती है।
जाति विभिन्न समूहों के लिये यौन शिक्षा की पहुँच, गुणवत्ता और सामग्री में बाधाएँ उत्पन्न कर यौन शिक्षा को प्रभावित कर सकती है, विशेष रूप से उन लोगों के लिये जो हाशिये पर हैं और प्रभुत्वशाली जातियों द्वारा उत्पीड़ित हैं।
उदाहरण के लिये, कुछ अध्ययनों में पाया गया है कि निचली जाति के छात्रों को स्कूलों में भेदभाव, उत्पीड़न और हिंसा का सामना करना पड़ता है, जिससे उनके लिये यौनिकता एवं प्रजनन स्वास्थ्य के बारे में सीखने के अवसर सीमित हो सकते हैं।
जाति उन मानदंडों और मूल्यों को भी आकार प्रदान कर सकती है जो विभिन्न समूहों के यौन व्यवहार, दृष्टिकोण एवं विकल्पों को प्रभावित करते हैं।
उदाहरण के लिये, कुछ जातियों में यौनिकता, लैंगिक भूमिका और विवाह के संबंध में अधिक रूढ़िवादी या पितृसत्तात्मक विचार मौजूद हो सकते हैं, जबकि अन्य में अधिक उदार या समतावादी विचार पाए जा सकते हैं।
लिंग (Gender): यह समाज विशेष में पुरुषों और महिलाओं की भूमिकाओं, अपेक्षाओं एवं व्यवहार को परिभाषित करता है।
लिंग, लैंगिक असमानता और रूढ़िवादिता उत्पन्न कर यौन शिक्षा को प्रभावित कर सकता है जो विभिन्न लिंगों के लिये यौन शिक्षा की आवश्यकताओं, अनुभवों और परिणामों को प्रभावित करता है।
उदाहरण के लिये, कुछ अध्ययनों में पाया गया है कि भारत में बालिकाओं को यौन शिक्षा तक पहुँच में बालकों की तुलना में अधिक बाधाओं का सामना करना पड़ता है, जैसे कि निजता/गोपनीयता, सुरक्षा एवं गतिशीलता की कमी या इनके साथ ही सामाजिक कलंक, शर्म और भय।
लिंग यौन शिक्षा की सामग्री और वितरण को भी प्रभावित कर सकता है, जो पक्षपातपूर्ण या अपूर्ण हो सकता है और ट्रांसजेंडर एवं नॉन-बाइनरी लोगों जैसे लैंगिक पहचान एवं अभिव्यक्तियों की विविधता एवं जटिलता को संबोधित करने में विफल सिद्ध हो सकता है।
भारत में यौन शिक्षा को अन्य किन बाधाओं का सामना करना पड़ता है?
राज्यों का प्रतिरोध: कुछ राज्य सरकारों और वर्गों का मानना है कि यौन शिक्षा कथित सामाजिक मूल्यों (Societal values) का उल्लंघन है।
वे यौन क्रिया और यौनिकता पर खुलकर चर्चा करने का विरोध कर सकते हैं, क्योंकि वे इसे अनैतिक और अनुचित मानते हैं।
इससे यौन स्वास्थ्य के बारे में चुप्पी, गलत सूचना या आधे-अधूरे ज्ञान की स्थिति बन सकती है।
गुजरात, महाराष्ट्र, मध्य प्रदेश और छत्तीसगढ़ राज्य ने संस्कृति के संरक्षण के नाम पर स्कूलों में यौन शिक्षा पर प्रतिबंध लगा दिया है या इसे लागू करने से इनकार कर दिया है।
रूढ़िवादी रवैया: भारत में यौन शिक्षा को कई बाधाओं का सामना करना पड़ता है, जैसे रूढ़िवादी रवैया, सीमित उपलब्धता और संलग्नता की कमी।
बहुत से लोग यौन शिक्षा को संकीर्णता और अनैतिकता को बढ़ावा देने के साधन के रूप में देखते हैं, जिससे व्यापक यौन शिक्षा कार्यक्रमों को लागू करना कठिन सिद्ध हो सकता है।
सीमित पाठ्यक्रम: भारत में कई स्कूल पर्याप्त या गुणवत्तापूर्ण यौन शिक्षा प्रदान नहीं करते हैं, जबकि शिक्षकों के पास इसके प्रभावी प्रसार के लिये आवश्यक प्रशिक्षण एवं सामग्री की कमी पाई जाती है।
कुछ स्कूल ‘सेक्स’ के केवल जैविक पहलुओं पर ध्यान केंद्रित करते हैं, जबकि अन्य इस विषय की पूरी तरह से अनदेखी कर देते हैं या इसके बजाय स्वास्थ्य एवं स्वच्छता पर कार्यशालाएँ आयोजित करते हैं।
भाषा बाधा: सहमति जैसी अवधारणाओं पर चर्चा के लिये क्षेत्रीय भाषाओं में शब्दावली का अभाव पाया जाता है।
भारत में एक विविध भाषाई परिदृश्य पाया जाता है और यौन स्वास्थ्य से संबंधित कई शब्दों के लिये स्थानीय भाषाओं में समान आशय के शब्दों का अभाव हो सकता है।
इससे यौन स्वास्थ्य संबंधी मुद्दों के बारे में प्रभावी ढंग से और संवेदनशील तरीके से संवाद करना जटिल सिद्ध हो सकता है।
राजनीतिक इच्छाशक्ति की कमी: राजनीतिक दल और नेता प्रायः रूढ़िवादी समूहों को तुष्ट करने तथा उनकी विचारधारा के साथ संरेखित बने रहने के लिये यौन शिक्षा को बढ़ावा देने में अनिच्छा प्रदर्शित करते हैं।
उदाहरण के लिये, महिला जननांग कर्तन (female genital mutilation) जैसी प्रथाएँ अभी भी दुनिया के विभिन्न हिस्सों में प्रचलित हैं और भारत भी इससे अछूता नहीं है।
आगे की राह: 
सरकार की प्रतिबद्धता और कार्यान्वयन: सरकार को स्कूली पाठ्यक्रम के एक महत्त्वपूर्ण घटक के रूप में यौन शिक्षा को बढ़ावा देने में महत्त्वपूर्ण भूमिका निभानी चाहिये।
यौन शिक्षा कार्यक्रमों के प्रभावी कार्यान्वयन को सुनिश्चित करने के लिये पर्याप्त धन, नीति समर्थन और सतत पहल आवश्यक हैं।
सरकार को सभी राज्यों को साथ लाना चाहिये और उन्हें यौन शिक्षा को बढ़ावा देने के लिये प्रोत्साहित करना चाहिये।
स्कूली पाठ्यक्रम में एकीकरण: यौन शिक्षा को सामान्य स्कूल पाठ्यक्रम में निर्बाध रूप से एकीकृत किया जाना चाहिये, जहाँ लैंगिक संबंधों की अवधारणात्मक समझ को बढ़ावा देने, रूढ़िवादिता को चुनौती देने और सम्मानजनक एवं स्वस्थ यौन व्यवहार को बढ़ावा देने में इसके महत्त्व पर बल दिया जाना चाहिये।
यह एकीकरण शैक्षिक विशेषज्ञों, मनोवैज्ञानिकों और समाजशास्त्रियों के सहयोग से प्राप्त किया जा सकता है।
आरंभिक और आयु-उपयुक्त शिक्षा: बच्चों की स्वाभाविक जिज्ञासा को चिह्नित करते हुए, कम आयु से ही बच्चों के लिये यौन शिक्षा की शुरुआत कर देनी चाहिये।
पूर्व-किशोर वर्ग सहित व्यापक वर्गों तक पहुँच के लिये किशोर प्रजनन और यौन स्वास्थ्य रणनीति (Adolescent Reproductive and Sexual Health Strategy- ARSH) तथा राष्ट्रीय किशोर स्वास्थ्य कार्यक्रम ( National Adolescent Health Programme- RKSK) जैसी पहलों का विस्तार किया जाना चाहिये।
यौन संबंधों में कानूनी साक्षरता: जब अदालतें किशोर आयु के लोगों के बीच ‘सहमति’ से यौन संबंधों के अपराधीकरण पर विमर्शरत हैं, शिक्षा क्षेत्र को ऐसे संबंधों के कानूनी पहलुओं पर स्पष्टता प्रदान करनी चाहिये।
इसमें छात्रों को यौन संबंधों के बारे में उनके अधिकारों, उत्तरदायित्वों और कानूनी ढाँचे के बारे में शिक्षित करना शामिल है।
शिक्षक प्रशिक्षण: यौन शिक्षा को प्रभावी ढंग से लागू करने के लिये शिक्षकों को प्रशिक्षित करने पर ध्यान केंद्रित किया जाना चाहिये।
कार्यशालाएँ, सेमिनार और प्रशिक्षण कार्यक्रम शिक्षकों को कक्षा में यौन शिक्षा से संबंधित विविध मुद्दों को संबोधित करने के लिये आवश्यक ज्ञान, कौशल एवं संवेदनशीलता से लैस कर सकते हैं।
मौजूदा संसाधनों का उपयोग: विभिन्न अंतर्राष्ट्रीय और राष्ट्रीय निकायों ने यौन शिक्षा के लिये पाठ्यक्रम, शिक्षण सहायता एवं सामग्री विकसित की है, जैसे कि व्यापक यौनिकता शिक्षा (Comprehensive Sexuality Education- CSE) के लिये IPPF फ्रेमवर्क।
इन मौजूदा संसाधनों का लाभ उठाकर शैक्षिक सामग्रियों के विकास को सुव्यवस्थित किया जा सकता है और स्कूलों में यौन शिक्षा के लिये एक मानकीकृत दृष्टिकोण सुनिश्चित किया जा सकता है।
सामुदायिक संलग्नता और समर्थन: एक सहायक वातावरण के सृजन के लिये सामुदायिक संलग्नता अत्यंत आवश्यक है।
यौन शिक्षा के महत्त्व पर जारी विमर्श में माता-पिता, अभिभावकों और सामुदायिक नेताओं को शामिल करने से आधे-अधूरे ज्ञान या भ्रांतियों को दूर करने और अधिक खुले एवं स्वीकार्य माहौल को बढ़ावा देने में मदद मिल सकती है।
नियमित अद्यतन और मूल्यांकन: यौन शिक्षा का परिदृश्य गतिशील है और बदलते सामाजिक मानदंडों, वैज्ञानिक समझ एवं कानूनी परिवर्तनों को प्रतिबिंबित करने के लिये पाठ्यक्रम को नियमित रूप से अद्यतन किया जाना चाहिये।
यौन शिक्षा कार्यक्रमों की प्रभावशीलता का निरंतर मूल्यांकन उनकी प्रासंगिकता और प्रभाव को सुनिश्चित कर सकेगा।
एक समग्र दृष्टिकोण जो सरकारी प्रतिबद्धता, शैक्षिक एकीकरण, कानूनी साक्षरता, शिक्षक प्रशिक्षण, संसाधन उपयोग, सामुदायिक संलग्नता और निरंतर मूल्यांकन को संयुक्त करे, भारत में यौन शिक्षा में आगे बढ़ने के लिये आवश्यक है।
इन पहलुओं को सामूहिक रूप से संबोधित कर भारत एक ऐसी पीढ़ी को बढ़ावा देने की दिशा में प्रगति कर सकता है जो सूचना-संपन्न, सम्मान की भावना रखने वाली और स्वस्थ यौन संबंधों को विकसित करने में सक्षम होगी।
यूरोपीय संघ का CBAM क्या है?
परिचय:
CBAM यूरोपीय संघ के ‘फिट फॉर 55 इन 2030 पैकेज’ का एक प्रमुख अवयव है, जिसे वर्ष 1990 के स्तर की तुलना में वर्ष 2030 तक ग्रीनहाउस गैस (GHG) उत्सर्जन में 55% की कमी लाने के लिये डिज़ाइन किया गया है।
यह नीति यूरोपीय संघ में आयातित विशिष्ट वस्तुओं के उत्पादन से जुड़े कार्बन उत्सर्जन पर उचित मूल्य अधिरोपित करेगी।
CBAM के पर्यावरणीय उद्देश्य:
CBAM यूरोपीय संघ के बाहर स्वच्छ औद्योगिक उत्पादन को बढ़ावा देने की इच्छा रखता है ताकि कार्बन लीकेज को हतोत्साहित किया जा सके।
प्रायः यह प्रवृत्ति देखी गई है कि कार्बन-गहन गतिविधियाँ कमज़ोर पर्यावरणीय मानकों वाले क्षेत्रों में स्थानांतरित हो जाती हैं।
यूरोपीय संघ का लक्ष्य कार्बन मूल्य निर्धारण को आयात पर भी लागू कर कठोर जलवायु नीतियों के वैश्विक अनुपालन को बढ़ावा देना और अपनी सीमाओं से परे उत्पादन प्रक्रियाओं के पर्यावरणीय प्रभाव को कम करना है।
CBAM और ‘यूरोपियन ग्रीन डील’:
CBAM यूरोपियन ग्रीन डील (European Green Deal) का एक घटक है, जिसे गैर-ईयू देशों के कार्बन-गहन उद्योगों पर आयात शुल्क लगाकर कार्बन लीकेज को रोकने और प्रतिस्पर्द्धात्मकता बनाए रखने के लिये डिज़ाइन किया गया है।
कवरेज और लक्षित क्षेत्र:
CBAM विशेष रूप से सीमेंट, लोहा एवं इस्पात, एल्यूमीनियम, उर्वरक, बिजली और हाइड्रोजन के आयात को लक्षित करेगा।
इन वस्तुओं को कार्बन मूल्य निर्धारण उपायों का सामना करना पड़ेगा यदि उनके मूल देशों में यूरोपीय संघ की तुलना में कम कठोर जलवायु नीतियाँ क्रियान्वित हैं।
आयातकों को अपने उत्पादों से संबद्ध कार्बन उत्सर्जन के अनुरूप कार्बन प्रमाणपत्र खरीदने की आवश्यकता होगी।
बाज़ार तंत्र और कार्बन प्रमाणपत्र:
CBAM के तहत कार्बन प्रमाणपत्रों (Carbon Certificates) का मूल्य निर्धारण यूरोपीय संघ उत्सर्जन व्यापार प्रणाली (Emissions Trading System- ETS) की दरों के अनुरूप होगा।
यह बाज़ार-आधारित प्रणाली यूरोपीय संघ के भीतर औद्योगिक उत्सर्जन को नियंत्रित करती है।
आयातकों को कार्बन लागत को प्रतिबिंबित करने वाली कीमतों पर ये प्रमाणपत्र प्राप्त करने की आवश्यकता होगी, जो वैश्विक स्तर पर स्वच्छ उत्पादन अभ्यासों को प्रोत्साहित करेगा।
CBAM के कार्यान्वयन से जुड़ी प्रमुख चुनौतियाँ कौन-सी हैं?
यूरोपीय संघ के प्रस्ताव पर BASIC देशों का विरोध:
BASIC देशों (ब्राजील, दक्षिण अफ्रीका, भारत और चीन) ने यूरोपीय संघ के प्रस्ताव का संयुक्त रूप से विरोध किया है तथा इसे ‘भेदभावपूर्ण’ और समानता के सिद्धांतों एवं ‘समान परंतु विभेदित उत्तरदायित्वों और संबंधित क्षमताओं’ (Common but Differentiated Responsibilities and Respective Capabilities- CBDR-RC) के विपरीत बताया है।
वैश्विक सहमति का अभाव:
रियो घोषणा (Rio Declaration) के अनुच्छेद 12 में उल्लिखित वैश्विक सर्वसम्मति के आलोक में यूरोपीय संघ के ऐसे सार्वभौमिक वैश्विक पर्यावरण मानक की इच्छा को आलोचना का सामना करना पड़ रहा है।
यह अनुच्छेद इस बात पर बल देता है कि विकसित देशों पर लागू मानकों को विकासशील देशों पर नहीं थोपा जाना चाहिये।
ग्रीनहाउस गैस इन्वेंटरी से जुड़े मुद्दे:
इसके अतिरिक्त, आयात करने वाले देशों की सूची में आयात की ग्रीनहाउस सामग्री को समायोजित करने की नीति की आवश्यकता ग्रीनहाउस गैस लेखांकन के पारंपरिक दृष्टिकोण को चुनौती देती है।
संरक्षणवाद का एक प्रच्छन्न रूप:
यूरोपीय संघ की कार्बन सीमा कर नीति (carbon border tax policy) संभावित संरक्षणवाद (Protectionism) के बारे में चिंता पैदा करती है।
संरक्षणवाद में वे सरकारी नीतियाँ शामिल होती हैं जो घरेलू उद्योगों को बढ़ावा देने के लिये अंतर्राष्ट्रीय व्यापार को प्रतिबंधित करती हैं।
इस टैक्स को संरक्षणवाद के एक प्रच्छन्न रूप की तरह देखा जा सकता है, जो ‘हरित संरक्षणवाद’ (green protectionism) के जोखिम पैदा करता है, जहाँ पर्यावरणीय दृष्टिकोण की आड़ में स्थानीय उद्योगों को विदेशी प्रतिस्पर्द्धा से अनुचित रूप से बचाया जाता है।
CBAM के कारण भारत पर क्या प्रभाव पड़ेगा?
भारत-यूरोपीय संघ व्यापार संबंधों में विद्यमान मुद्दे:
CBAM से प्रतिकूल रूप से प्रभावित शीर्ष आठ देशों में से एक होने के कारण भारत को संभावित चुनौतियों का सामना करना पड़ रहा है क्योंकि यह अपने 8।
2 बिलियन डॉलर मूल्य के लौह, इस्पात एवं एल्यूमीनियम उत्पादों का 27% यूरोपीय संघ को निर्यात करता है तथा इस्पात जैसे प्रमुख क्षेत्र इससे व्यापक रूप से प्रभावित हो सकते हैं।
कर के कारण यूरोपीय संघ में भारतीय निर्मित वस्तुओं की कीमतें बढ़ने से खरीदारों के बीच उनकी अपील कम होने का खतरा है, जिससे संभावित रूप से मांग में गिरावट आ सकती है।
यह स्थिति वृहत ग्रीनहाउस गैस फुटप्रिंट रखने वाली कंपनियों के लिये निकट अवधि में उल्लेखनीय चुनौतियाँ पैदा कर सकती है।
विनिर्माण पर CBAM का प्रभाव:
भारत के वाणिज्य एवं उद्योग मंत्रालय ने CBAM की इसकी ख़राब परिकल्पना के लिये आलोचना की है, जहाँ यह भारत के विनिर्माण क्षेत्र पर हानिकारक प्रभाव उत्पन्न कर सकता है और इसके लिये ‘मौत की घंटी’ के रूप में कार्य कर सकता है।
भारत का कार्बन क्रेडिट ट्रेडिंग सिस्टम (CCTS):
भारत ने वर्ष 2022 में ऊर्जा संरक्षण अधिनियम में संशोधन करते हुए ‘कार्बन क्रेडिट ट्रेडिंग सिस्टम’ (CCTS) के रूप में अपना स्वयं का कार्बन व्यापार तंत्र पेश किया है।
ऊर्जा मंत्रालय भारत में CCTS के परिचालन के लिये विशिष्टत आवश्यकताओं पर कार्य कर रहा है, जिसे ‘ग्रीन क्रेडिट प्रोग्राम रूल्स’ द्वारा पूरकता प्रदान की जा रही है; इस प्रकार कार्बन कटौती से आगे पर्यावरणीय रूप से सक्रिय कार्रवाइयों को प्रोत्साहित किया जा रहा है।
CCTS उत्सर्जन में कटौती को प्रोत्साहित करने और स्वच्छ ऊर्जा निवेश को बढ़ावा देने का लक्ष्य रखता है।
CBAM का सामना करने के लिये भारत के सीमित विकल्प:
CBAM से निपटने के लिये भारत के पास सीमित रणनीतियाँ हैं, जिसमें इसे पेरिस समझौते के समान परंतु विभेदित उत्तरदायित्वों के सिद्धांत का उल्लंघन बताकर चुनौती देना भी शामिल है।
भारत हरित प्रौद्योगिकियों में निवेश के लिये एकत्रित धन वापस करने के लिये यूरोपीय संघ से समझौता वार्ता भी कर सकता है।
भारत के लिये कार्बन कराधान उपाय तैयार करना अनिवार्य:
यूनाइटेड किंगडम द्वारा वर्ष 2027 तक अपना स्वयं का CBAM लागू करने के साथ, भारत को पेरिस समझौते के सिद्धांतों के अनुरूप अपने स्वयं के कार्बन कराधान उपाय तैयार करने की सख्त आवश्यकता है।
FTA मानदंडों के विरुद्ध:
CBAM की एक गैर-टैरिफ बाधा के रूप में भी आलोचना की जाती है जो शून्य शुल्क मुक्त व्यापार समझौते (FTA) को कमज़ोर करता है।
भारत यूरोपीय संघ के सदस्य देशों के कथित ‘हरित’ उत्पादों के लिये शुल्क-मुक्त प्रवेश की अनुमति देते हुए लेवी का भुगतान करता है, जिसे विरोधाभासी स्थिति के रूप में देखा जाता है।
CBAM का सामना करने के लिये भारत द्वारा कौन-से कदम उठाये जा सकते हैं?
CBAM का विरोध:
भारत को अंतर्राष्ट्रीय मंचों पर CBAM का प्रबल विरोध करना चाहिये, जहाँ इस बात को उजागर किया जा सकता है कि यह समान परंतु विभेदित उत्तरदायित्व के महत्त्वपूर्ण सिद्धांत को कमज़ोर करता है।
CBAM विकासशील विश्व के औद्योगीकरण की क्षमता पर प्रतिबंध लगाकर अंतर्राष्ट्रीय जलवायु समझौतों में परिकल्पित समानता को चुनौती देता है।
निर्यात कर पर विचार:
भारत एक रणनीतिक प्रतिक्रिया के रूप में यूरोपीय संघ को अपने निर्यात पर एक सदृश कर अधिरोपित करने पर विचार कर सकता है।
हालाँकि इससे उत्पादकों पर तुलनीय कर का बोझ पड़ सकता है, लेकिन इससे उत्पन्न धनराशि पर्यावरण के अनुकूल उत्पादन प्रक्रियाओं में पुनर्निवेश करने का एक अनूठा अवसर प्रदान कर सकती है।
यह न केवल वर्तमान करों के प्रभाव को कम कर सकता है बल्कि भविष्य में संभावित कटौती के लिये भारत को अनुकूल स्थिति में भी रख सकता है।
हालाँकि, निर्यात कर के संभावित लाभों के बावजूद, यूरोपीय संघ द्वारा इसकी स्वीकृति और घरेलू एवं अंतर्राष्ट्रीय स्तर पर कानूनी सवाल उठाए बिना इसके कार्यान्वयन की व्यवहार्यता पर अनिश्चितताएँ मौजूद हैं।
इस जवाबी प्रतिक्रिया की सफलता इन अनिश्चितताओं से निपटने और अंतर्राष्ट्रीय सहयोग प्राप्त कर सकने पर निर्भर होगी।
बाज़ार विविधीकरण रणनीति:
CBAM द्वारा उत्पन्न चुनौतियों का रणनीतिक रूप से जवाब देने के लिये, भारत को सक्रिय रूप से यूरोपीय संघ के बाज़ार पर अपनी निर्भरता कम करनी चाहिये।
एशिया, अफ्रीका और लैटिन अमेरिका जैसे क्षेत्रों में नए अवसर तलाशना बाज़ार विविधीकरण की दिशा में एक महत्त्वपूर्ण कदम होगा।
इस दृष्टिकोण का उद्देश्य भारत को CBAM और अन्य गतिशील आर्थिक परिवर्तनों से जुड़ी भेद्यताओं से बचाना है, जो एक अधिक प्रत्यास्थी एवं अनुकूलनीय आर्थिक रुख में योगदान देगा।
हरित अवसर का लाभ उठाना:
CBAM द्वारा उत्पन्न चुनौतियों के बीच, भारत उत्पादन प्रक्रियाओं को हरित और अधिक संवहनीय बनाने की तैयारी शुरू कर इस प्रतिकूलता को एक अवसर में बदल सकता है।
हरित उत्पादन को प्रोत्साहित करना न केवल वैश्विक पर्यावरणीय लक्ष्यों के अनुरूप होगा, बल्कि भारत को भविष्य में प्रतिस्पर्द्धी बने रहने के लिये भी तैयार करेगा, जहाँ कार्बन चेतना (carbon consciousness) एक महत्त्वपूर्ण भूमिका निभाती है।
यह अग्रसक्रिय दृष्टिकोण भारत के दीर्घकालिक आर्थिक और पर्यावरणीय संवहनीयता लक्ष्यों में योगदान देगा, जो इसके वर्ष 2070 नेट ज़ीरो लक्ष्यों के अनुरूप होगा।
निष्कर्ष:
ग्रीनहाउस गैस उत्सर्जन को कम करने और कार्बन लीकेज को रोकने के उद्देश्य से यूरोपीय संघ द्वारा CBAM के प्रस्ताव ने भारत को अपने स्वयं के कार्बन व्यापार तंत्र या CCTS पर विचार करने के लिये प्रेरित किया है।
दिसंबर 2025 में CBAM के संक्रमणकालीन चरण के समाप्त होने के साथ, भारत को अपने उद्योगों को संभावित प्रतिकूल प्रभावों से बचाने के लिये पेरिस समझौते के सिद्धांतों के अनुरूप अपने कार्बन कराधान उपायों को तीव्र गति से तैयार एवं कार्यान्वित करना चाहिये।
यूरोपीय संघ के साथ चल रही समझौता वार्ताएँ (विश्व व्यापार संगठन के समक्ष चुनौती सहित) इस वैश्विक पर्यावरण नीति परिदृश्य पर भारत की प्रतिक्रिया निर्धारित करने में महत्त्वपूर्ण भूमिका निभाएँगी।
विशेषशक्तता या दिव्यांगता (Disability) तब उत्पन्न होती है जब दिव्यांगजनों को व्यावहारिक और पर्यावरणीय दोनों तरह की बाधाओं का सामना करना पड़ता है, जो उन्हें समाज में पूर्ण एवं न्यायसंगत भागीदारी से अवरुद्ध करता है।
दिव्यांगता पर परिप्रेक्ष्य का विकास एक व्यक्तिगत-केंद्रित चिकित्सा मॉडल से एक व्यापक सामाजिक या मानवाधिकार मॉडल के रूप में हुआ है, जो दिव्यांगजनों के समावेशन और भागीदारी पर सामाजिक कारकों के प्रभावको उद्घाटित करता है।
इन पहलुओं के आलोक में, संरचित वार्ता दिव्यांगता अधिकारों से जुड़े मुद्दों को संबोधित करने में एक प्रभावशाली साधन के रूप में उभरती है।
संरचित वार्ता (Structured Negotiation) क्या है?
परिचय:
सहयोगात्मक दृष्टिकोण: संरचित वार्ता एक सहयोगात्मक और समाधान-प्रेरित विवाद समाधान पद्धति है, जो दिनानुदिन वाद या मुक़दमेबाज़ी (litigation) की जगह लेती जा रही है।
सामाजिक कल्याण संबंधी विधान का फोकस: इसमें चूककर्ता सेवा प्रदाताओं (defaulting service providers) को वार्ता के लिये आमंत्रित करना शामिल है, जहाँ सामाजिक कल्याण संबंधी विधानों के अनुपालन पर बल दिया जाता है।
अमेरिका में संरचित वार्ता की सफलताएँ:
दिव्यांगता अधिकार संबंधी मामलों में प्रभावी: संयुक्त राज्य अमेरिका में दिव्यांगता अधिकार संबंधी मामलों के निपटान में संरचित वार्ता उल्लेखनीय रूप से सफल रही है।
अभिगम्यता संबंधी मुद्दों को संबोधित करना: इन सफलताओं में ऑटोमेटेड टेलर मशीनों, पॉइंट ऑफ सेल उपकरणों, पेडेस्ट्रियन सिग्नल और सेवा प्रदाता वेबसाइटों के साथ समस्याओं का समाधान करना शामिल है।
संरचित वार्ता में सर्वविजय की स्थिति:
लागत और प्रचार संबंधी चिंताएँ: चूककर्ता सेवा प्रदाता मुक़दमेबाज़ी की उच्च लागत और नकारात्मक प्रचार से बचना चाहते हैं।
बाधा-मुक्त बाज़ार: शिकायतकर्ताओं का लक्ष्य है बाधा-मुक्त बाज़ार भागीदारी, जिसे संरचित वार्ता के माध्यम से प्राप्त किया जा सकता है।
संरचित वार्ता में विधिक दृष्टांतों की भूमिका:
दिव्यांग-अनुकूल दृष्टांतों का सृजन: यह सफलता सुदृढ़ दिव्यांग-अनुकूल विधिक दृष्टांतों या कानूनी मिसालों पर निर्भर करती है, जो संरचित वार्ता के लिये एक आधार तैयार करती है।
अभिगम्यता के लिये खाका: न्यायालय अभिगम्यता के लिये एक खाका या ब्लूप्रिंट तैयार करते हैं, जिससे व्यवसायों को मुक़दमेबाज़ी के बिना अनुपालन सुनिश्चित करने की अनुमति मिलती है।
भारत में दिव्यांग आबादी के समक्ष विद्यमान प्रमुख चुनौतियाँ कौन-सी हैं?
ग्रामीण क्षेत्रों में सरकारी योजनाओं के बारे में सीमित जागरूकता:
दिव्यांगजनों के लिये उपलब्ध सरकारी योजनाओं और लाभों के बारे में जागरूकता की कमी एक प्रमुख चुनौती है।
यह समस्या ग्रामीण क्षेत्रों में अधिक गंभीर है जहाँ सूचना प्रसारित करना विशेष रूप से चुनौतीपूर्ण है।
ग्रामीण क्षेत्रों में शिक्षा और रोज़गार तक सीमित पहुँच:
ग्रामीण क्षेत्रों में दिव्यांगजनों को शिक्षा और रोज़गार के अवसरों तक पहुँच में बाधा का सामना करना पड़ता है।
शैक्षिक संस्थानों और व्यावसायिक प्रशिक्षण केंद्रों की अनुपस्थिति उनके कौशल अधिग्रहण और कार्यबल भागीदारी में बाधा उत्पन्न करती है।
दिव्यांगजनों के लिये पर्याप्त अवसंरचना की कमी:
स्कूलों, अस्पतालों, परिवहन प्रणालियों और सरकारी कार्यालयों सहित विभिन्न सार्वजनिक स्थानों पर दिव्यांगजनों के लिये प्रायः सामंजन सुविधाओं की कमी होती है।
यह कमी उनकी गतिशीलता, शिक्षा, स्वास्थ्य देखभाल और सामाजिक एवं नागरिक गतिविधियों में संलग्नता को प्रतिबंधित करती है।
महत्त्वपूर्ण पहलों से दिव्यांग बच्चों का अपवर्जन:
यूनिसेफ (UNISEF) इस बात पर प्रकाश डालता है कि दिव्यांग बच्चों को प्रायः सार्वजनिक स्थानों से अपवर्जित किया जाता है, जिससे वे उनके स्वास्थ्य एवं कल्याण में सुधार पर लक्षित महत्त्वपूर्ण पहलों से चूक जाते हैं।
विकासात्मक योजनाओं से अनवधानात्मक अपवर्जन:
कुछ विकास संबंधी योजनाएँ अनवधानात्मक रूप में या अनजाने में दिव्यांगजनों को अपवर्जित कर देती हैं।
उदाहरण के लिये टीकाकरण अभियानों में रैंप, सांकेतिक भाषा के दुभाषियों या ब्रेल सामग्री जैसी पहुँच सुविधाओं का अभाव नज़र आया।
भारत में दिव्यांगता अधिकार संबंधी कानूनों को लागू करने की चुनौतियाँ:
जबकि भारत ने दिव्यांगजनों के अधिकारों पर संयुक्त राष्ट्र कन्वेंशन (CRPD) की पुष्टि की है और दिव्यांगजन अधिकार अधिनियम (RPwDs) को अधिनियमित किया है, इन कानूनों के प्रवर्तन एवं कार्यान्वयन में अंतराल और चुनौतियाँ बनी हुई हैं।
कई दिव्यांगजन अपने अधिकारों और उपलब्ध उपचारों के प्रति अनजान बने रहते हैं।
अपर्याप्त राजनीतिक भागीदारी:
राजनीतिक अवसर के मामले में दिव्यांगजनों का अपवर्जन देश में राजनीतिक प्रक्रिया के सभी स्तरों पर और विभिन्न रूपों में घटित होता है, जैसे:
निर्वाचन क्षेत्रों में दिव्यांगजनों की सटीक संख्या पर अद्यतन समग्र डेटा का अभाव।
मतदान प्रक्रिया की दुर्गमता (ब्रेल इलेक्ट्रॉनिक वोटिंग मशीनों के व्यापक उपयोग का अभाव)।
दलीय राजनीति में भागीदारी के मामले में बाधाएँ।
संरचित वार्ता दिव्यांगता अधिकारों को बढ़ावा देने में किस प्रकार मदद कर सकती है?
भारतीय विधिक प्रणाली में मौजूद चुनौतियों को संबोधित करना:
भारतीय सिविल न्यायालयों में लालफीताशाही: भारतीय सिविल न्यायालयों में मामलों के लंबित होने, कागजी कार्रवाई और लालफीताशाही (Red Tape) की स्थिति पारंपरिक विवाद समाधान को हतोत्साहित करती है।
दिव्यांगजनों के अधिकार अधिनियम, 2016: यह कानून मुख्य आयुक्त को गैर-अनुपालन की रिपोर्ट करने की अनुमति देता है, लेकिन अभिगम्यता पर इसका प्रभाव अनिश्चित है, जहाँ संरचित वार्ता प्रभावी सिद्ध हो सकती है।
भारत में CCPD के प्रयासों को पूरकता प्रदान करना:
PayTM मामले का उदाहरण: दिव्यांगजनों के लिये मुख्य आयुक्त (Chief Commissioner for Persons with Disabilities- CCPD) ने PayTM को अपने ऐप को सुगम बनाने का निर्देश दिया, लेकिन अनुपालन के परिणामस्वरूप इसकी दुर्गमता बढ़ गई।
निरंतर सतर्कता की आवश्यकता: वास्तविक समय अभिगम्यता के लिये समाधानों को मान्य करने हेतु निरंतर सतर्कता और उपयोगकर्ता इनपुट की आवश्यकता होती है।
संरचित वार्ताएँ इन आवश्यकताओं को दूर कर सकेंगी।
भारत में संरचित वार्ता की संभावना:
ग़ैर-अनुपालन लेबल से बचना: संरचित वार्ता PayTM जैसे सेवा प्रदाताओं को गैर-अनुपालन से जुड़ी शर्मिंदगी से बचने में मदद कर सकती है।
दिव्यांगजनों की प्रत्यक्ष भागीदारी: यह दिव्यांगजनों को प्रत्यक्ष रूप से सेवा प्रदाताओं को संबोधित करने और सुधारों के कार्यान्वयन की निगरानी करने में सक्षम बनाता है।
भारत में व्यवसायों के लिये दिव्यांगता समावेशन को प्राथमिकता देना:
प्राथमिकता का महत्त्व: वैकल्पिक विवाद समाधान (alternative dispute resolution) की सफलता उन सेवा प्रदाताओं पर निर्भर करती है जो दिव्यांगजनों की चिंताओं को प्राथमिकता देते हैं।
विशाल क्रय क्षमता: व्यवसायों को दिव्यांग उपयोगकर्ताओं को प्राथमिकता देनी चाहिये ताकि उनकी उल्लेखनीय क्रय क्षमता का लाभ उठा सकें और इसमें संरचित वार्ता महत्त्वपूर्ण सिद्ध हो सकती है।
संवैधानिक अधिदेशों को बढ़ावा देना:
राज्य नीति के निदेशक सिद्धांतों (DPSP) के अनुच्छेद 41 में कहा गया है कि राज्य अपनी आर्थिक सामर्थ्य और विकास की सीमाओं के भीतर, काम पाने के, शिक्षा पाने के और बेकारी, बुढ़ापा, बीमारी और निःशक्तता तथा अन्य अनर्ह अभाव की दशाओं में सहायता पाने के अधिकार को प्राप्त कराने का प्रभावी उपबंध करेगा।
संविधान की सातवीं अनुसूची की राज्य सूची में ‘निःशक्त और नियोजन के लिये अयोग्य व्यक्तियों की सहायता’ निर्दिष्ट है।
संरचित वार्ता इन दायित्वों की पूर्ति के लिये सरकारों के प्रयासों को पूरकता प्रदान करने में मदद करेगी।
दिव्यांगजनों के सशक्तीकरण के लिये प्रमुख सरकारी पहलें कौन-सी हैं?
भारत में:
विशिष्ट निःशक्तता पहचान पोर्टल (Unique Disability Identification Portal)
सुगम्य भारत अभियान (Accessible India Campaign)
दीनदयाल दिव्यांग पुनर्वास योजना (DeenDayal Disabled Rehabilitation Scheme)
दिव्यांगजनों के लिये सहायक यंत्रों/उपकरणों की खरीद/फिटिंग में सहायता की योजना (Assistance to Disabled Persons for Purchase/fitting of Aids and Appliances)
दिव्यांग छात्रों के लिये राष्ट्रीय फैलोशिप (National Fellowship for Students with Disabilities)
वैश्विक स्तर पर:
एशिया और प्रशांत क्षेत्र में दिव्यांगजनों के लिये ‘अधिकारों को साकार करने’ हेतु इंचियोन कार्यनीति (Incheon Strategy to “Make the Right Real” for Persons with Disabilities in Asia and the Pacific)।
यह एशिया-प्रशांत क्षेत्र में दिव्यांगजनों के अधिकारों और कल्याण को आगे बढ़ाने के उद्देश्य से की गई पहल है।
इस रणनीति का नाम इंचियोन (दक्षिण कोरिया) के नाम पर रखा गया है, जहाँ इसे दिव्यांगजनों के एशियाई और प्रशांत दशक 2003-2012 के कार्यान्वयन की अंतिम समीक्षा पर आयोजित उच्च स्तरीय अंतर-सरकारी बैठक के दौरान अंगीकार किया गया था।
दिव्यांगजनों के अधिकारों पर संयुक्त राष्ट्र कन्वेंशन (United Nations Convention on Rights of Persons with Disability)।
अंतर्राष्ट्रीय दिव्यांगजन दिवस (International Day of Persons with Disabilities)
दिव्यांगजनों के लिये संयुक्त राष्ट्र सिद्धांत (UN Principles for People with Disabilities)
निष्कर्ष:
वैकल्पिक विवाद समाधान पद्धति के रूप में संरचित वार्ता की प्रभावकारिता, विशेष रूप से दिव्यांगता अधिकार मामलों को संबोधित करने के संबंध में, अतिरंजित नहीं की जा सकती है।
दिव्यांगजनों के लिये अभिगम्य वातावरण को बढ़ावा देने में इसकी सफलता, जैसा कि प्रमुख निगमों से जुड़े उल्लेखनीय मामलों से प्रकट होता है, पारंपरिक वादों की तुलना में इसके अधिक व्यावहारिक लाभों को उजागर करती है।
हेलेन केलर (Helen Keller) के शब्दों में कहें तो ‘आशावाद उपलब्धि की कुंजी है’ और भारत में बड़े पैमाने पर संरचित वार्ता की व्यवस्था करना अधिक समावेशी एवं अभिगम्य भविष्य की दिशा में एक सामयिक और अनिवार्य कदम है।
विश्व की सबसे तेज़ी से विकास करती अर्थव्यवस्थाओं में से एक के रूप में भारत मुख्य रूप से अपने शहरों द्वारा संचालित है, जिनके बारे में अनुमान है कि वे वर्ष 2030 तक देश की जीडीपी में 70% योगदान दे रहे होंगे।
विश्व बैंक ने तेज़ी से बढ़ती शहरी आबादी की मांगों को पूरा करने के लिये अगले 15 वर्षों में 840 बिलियन अमेरिकी डॉलर के उल्लेखनीय निवेश की आवश्यकता का अनुमान लगाया है।
यह तीव्र शहरीकरण (urbanization), हालाँकि आर्थिक समृद्धि का वादा करता है, वास-योग्यता या लिवेबिलिटी (liveability) संबंधी चुनौतियाँ भी पेश करता है।
बारीकी से जाँच करने पर शहरीकरण के मौजूदा ढाँचे के भीतर अंतर्निहित सीमाओं का पता चलता है, जो सतत् विकास सुनिश्चित करने के लिये रणनीतिक समाधानों की आवश्यकता पर बल देता है।
हाल ही में गठित ‘केरल शहरी आयोग’ (Kerala Urban Commission) राज्य में शहरी परिदृश्य में सुधार लाने के लिये प्रतिबद्ध है।
भारतीय राज्य (Indian State) बहुत बड़े होने और फिर भी बहुत छोटे होने का विरोधाभास (paradox of too big and yet too small) रखता है।
किसी शहरी क्षेत्र में व्यवसाय स्थापित करने या घर बनाने के प्रयास में किसी व्यक्ति को तुरंत ही एहसास हो जाता है कि लाइसेंस, परमिट, मंज़ूरी और अनुमतियों की भारी संख्या कैसे जीवन को दुश्वार बना देती है।
यहाँ तक कि एक सामान्य नागरिक के रूप में भी, कोई भी व्यक्ति कभी भी कानून और जटिल नियमों के सही पक्ष पर होने के बारे में आश्वस्त नहीं हो सकता है।
अन्य राज्यों की तुलना में भारतीय राज्य की क्या स्थिति है?
भारत में ‘वेबेरियन राज्य’ (Weberian state) बहुत छोटा है।
G-20 समूह में, भारत में प्रति व्यक्ति सिविल सेवकों की संख्या सबसे कम है।
भारत में कुल रोज़गार में सार्वजनिक क्षेत्र की हिस्सेदारी (5।
77%) इंडोनेशिया और चीन के मुक़ाबले महज आधी और यूनाइटेड किंगडम की तुलना में लगभग एक तिहाई है।
लगभग 1600 प्रति मिलियन के आँकड़े के साथ भारत में केंद्रीय सरकारी कर्मियों की संख्या संयुक्त राज्य अमेरिका में 7500 प्रति मिलियन की तुलना में बहुत कम है।
इसी प्रकार, विकास के समान चरण वाले देशों से तुलना करें तो भारत में चिकित्सकों, शिक्षकों, नगर नियोजकों, पुलिस, न्यायाधीशों, अग्निशमन कर्मियों, खाद्य एवं औषधि निरीक्षकों और नियामकों की प्रति व्यक्ति संख्या सबसे कम है।
वेबेरियन राज्य:
वेबेरियन राज्य जर्मन समाजशास्त्री मैक्स वेबर (Max Weber) द्वारा विकसित एक अवधारणा है।
उनके अनुसार, एक आधुनिक राज्य प्रशासन एवं विधि की एक प्रणाली है जिसे राज्य और विधि द्वारा संशोधित किया जाता है तथा जो कार्यकारी कर्मचारियों के सामूहिक कार्यों का मार्गदर्शन करता है; इसी प्रकार कार्यपालिका को संविधि द्वारा विनियमित किया जाता है और यह संघ/एसोसिएशन के सदस्यों (जो आवश्यक रूप से जन्म के आधार पर एसोसिएशन से संबद्ध होते हैं) पर अधिकार का दावा करती है, लेकिन उस क्षेत्र में सक्रिय रूप से घटित उन सभी चीज़ों पर व्यापक दायरे के भीतर जिस पर वह प्रभुत्व रखती है।
भारतीय राज्य के समक्ष विद्यमान प्रमुख चुनौतियाँ:
अपर्याप्त राज्य क्षमता के कारण आउटसोर्सिंग सेवाएँ: भारतीय राज्य कर-जीडीपी अनुपात और सार्वजनिक व्यय-जीडीपी अनुपात जैसे मापन पर अपेक्षाकृत छोटा है।
चाहे वह सार्वजनिक वस्तुओं के प्रावधान हों, कल्याणकारी भुगतान हों या न्याय प्रणाली हों—यह अधिशेष के बजाय कमी को प्रकट करता है।
अपर्याप्त राज्य क्षमता के कारण, केंद्र और राज्यों की सरकारें प्राथमिक स्वास्थ्य जैसी सार्वजनिक क्षेत्र द्वारा बेहतर प्रदान की जाने वाली सेवाओं की आउटसोर्सिंग के लिये बाध्य होती हैं।
विकृत प्रोत्साहन और कौशल अंतराल: मुख्य समस्याओं में से एक है सार्वजनिक संस्थानों द्वारा सृजित विकृत प्रोत्साहन (Perverse Incentives) और अधिकारियों के बीच कौशल अंतराल (Skill Gap)।
इन कारकों ने राजनीतिक कार्यपालिका और सिविल सेवाओं की ठोस नीति निर्माण और प्रवर्तन की क्षमता को नष्ट कर दिया है।
शक्तियों का अत्यधिक संकेंद्रण: भारत में नीति निर्माण और कार्यान्वयन शक्तियों का अत्यधिक संकेंद्रण पाया जाता है।
इसके अलावा, कार्यान्वयन से संबंधित मुद्दों पर निर्णय लेने के लिये अग्रिम पंक्ति के कर्मियों पर प्रतिबंध की स्थिति अविश्वास की संस्कृति और अकुशल कार्यान्वयन के लिये जवाबदेही की कमी को बढ़ावा देती है।
टेक्नोक्रेटिक अंतराल: शीर्ष नीतिनिर्माता तेज़ी से जटिल होती जा रही अर्थव्यवस्था को संचालित करने के लिये टेक्नोक्रेटिक कौशल की कमी दर्शाते हैं।
आर्थिक, वित्तीय, अनुबंध और अन्य तकनीकी मामलों से निपटने के लिये पर्याप्त क्षमता के अभाव में केंद्र और राज्य परामर्श फर्मों की नियुक्ति के लिये बाध्य होते हैं।
मीडिया रिपोर्टों के अनुसार केंद्र सरकार ने पिछले पाँच वर्षों में पाँच बड़ी कंसल्टेंसी फर्मों—प्राइसवाटरहाउसकूपर्स (PricewaterhouseCoopers), डेलॉइट (Deloitte), अर्न्स्ट एंड यंग (Ernst & Young), केपीएमजी (KPMG) और मैकिन्से (McKinsey) को महत्त्वपूर्ण कार्यों की आउटसोर्सिंग के लिये 500 करोड़ रुपए से अधिक का भुगतान किया।
बाज़ार निगरानीकर्ताओं के पास कर्मियों की कमी: भारतीय प्रतिभूति और विनिमय बोर्ड (SEBI) और भारतीय रिज़र्व बैंक (RBI) जैसे बाज़ार निगरानीकर्ताओं के पास पेशेवर कर्मचारियों की कमी है।
SEBI के पास लगभग 800 पेशेवर कर्मी हैं, जबकि अमेरिका में इसके समकक्ष अमेरिकी प्रतिभूति एवं विनिमय आयोग (U।
S।
Securities and Exchange Commission) के पास कॉर्पोरेट्स के शासन के लिये 4,500 से अधिक विशेषज्ञ हैं।
इसी तरह, RBI के पास पेशेवर कर्मचारियों की संख्या 7000 से भी कम है जो यूएस फेडरल रिज़र्व की तुलना में बहुत कम है जिसे 22000 पेशेवरों की सहायता प्राप्त है।
कमज़ोर निरीक्षण और ऑडिट अभ्यास: एक अन्य समस्या भारत के नियंत्रक और महालेखा परीक्षक (CAG) द्वारा ऑडिट के दायरे का सीमित होना है।
यह सरकार में वित्त और प्रशासनिक प्रभागों को नीतिगत उद्देश्यों के बजाय नियमों के अनुपालन पर ध्यान केंद्रित करने के लिये अधिक प्रोत्साहित करता है।
केंद्रीय सतर्कता आयोग (CVC), केंद्रीय अन्वेषण ब्यूरो (CBI) जैसी अन्य निगरानी एजेंसियों और न्यायालयों द्वारा संदर्भ को समझे बिना पूर्व-सूचना का उपयोग करने की प्रवृत्ति ने नौकरशाहों को नीतिगत मामलों में विवेक का प्रयोग करने से विमुख कर दिया है।
अधिकारी प्रायः बड़े अनुबंधों को रद्द कर देना पसंद करते हैं, भले ही विस्तार की अनुमति देना बेहतर हो।
इसके कारण वस्तुओं एवं सेवाओं की खरीद में देरी और अनावश्यक संविदात्मक विवाद की स्थिति बनती है।
सेवानिवृत्त अधिकारियों की समस्याजनक नियुक्ति: नियामक निकायों और न्यायाधिकरणों में सेवानिवृत्त अधिकारियों की नियुक्ति भी समस्याजनक है।
ऐसी नियुक्तियों के लाभार्थियों को पिछली सेवाओं से मिलने वाले पेंशन लाभों से समझौता किये बिना मोटा वेतन प्राप्त होता है।
यह सिविल सेवकों को राजनीतिक हेरफेर के प्रति भेद्य बनाता है और उनके सेवाकालीन निर्णयों को प्रभावित करता है।
सार्वजनिक क्षेत्र की कम प्रभावकारिता: सार्वजनिक क्षेत्र की राजनीतिक अर्थव्यवस्था भी इसकी प्रभावकारिता को कम करती है।
प्रदर्शन से संबद्ध वेतन और प्रोत्साहन योजनाएँ (जैसे बोनस), जो निजी क्षेत्र में अच्छी भूमिका निभाती हैं, सार्वजनिक क्षेत्र में अधिक प्रभावकारी नहीं हैं।
भारत में विशेष रूप से छठे वेतन और सातवें वेतन आयोग द्वारा पर्याप्त वेतन वृद्धि के कारण सार्वजनिक क्षेत्र में वेतन बहुत अधिक है (नौकरी की प्रकृति के अनुपात से विसंगत)।
शीर्ष स्तर को छोड़कर, अधिकांश कौशल स्पेक्ट्रम के लिये सार्वजनिक क्षेत्र का वेतन निजी क्षेत्र के वेतन से बहुत अधिक है।
यह नियुक्तियों में भ्रष्टाचार को बढ़ावा देता है क्योंकि यह सरकारी नौकरियों को सभी के लिये अत्यधिक आकर्षक बनाता है, चाहे वह सामाजिक रूप से प्रेरित हो या नहीं।
आगे की राह:
पृथक नीति निर्माण और कार्यान्वयन: ऑस्ट्रेलिया, मलेशिया और यूनाइटेड किंगडम जैसे देशों के अनुभव बताते हैं कि नीति निर्माण एवं कार्यान्वयन की ज़िम्मेदारियों को पृथक करने से निष्पादन में तेज़ी आती है और नवाचारों को बढ़ावा मिलता है, जिससे कार्यक्रम स्थानीय संदर्भों के लिये बेहतर अनुकूल हो जाते हैं।
भारतीय राष्ट्रीय राजमार्ग प्राधिकरण (National Highways Authority of India) को राष्ट्रीय राजमार्ग परियोजनाओं को निष्पादित करने का कार्य सौंपा गया है जबकि नीतिगत निर्णय मंत्रालय स्तर पर किये जाते हैं।
इस व्यवस्था से देरी और लागत वृद्धि में भारी कमी आई है।
वित्तीय और प्रशासनिक शक्तियाँ प्रत्यायोजित करना: उस दुष्चक्र को तोड़ा जा सकता है जिसमें कमज़ोर प्रत्यायोजन और अपर्याप्त राज्य क्षमता एक-दूसरे को पोषित करते हैं।
इसके लिये वित्तीय और प्रशासनिक शक्तियों (उनके उपयोग के लिये स्पष्ट रूप से परिभाषित प्रक्रियाओं के साथ) को अग्रिम पंक्ति के पदाधिकारियों या निचले स्तर के नौकरशाहों को सौंपना उपयुक्त होगा।
पार्श्व प्रवेश संस्कृति का सामान्यीकरण: मध्य और वरिष्ठ स्तर पर एक संस्थागत एवं नियमित पार्श्व प्रविष्टि (Lateral Entry) सिविल सेवाओं के आकार और टेक्नोक्रेटिक अंतराल को दूर करने में मदद कर सकती है।
गैर-आईएएस सेवाओं (जैसे भारतीय राजस्व, आर्थिक और सांख्यिकीय सेवाओं) के योग्य अधिकारियों को उच्च-स्तरीय पदों पर उचित अवसर मिलना चाहिये, यदि उनके पास आवश्यक प्रतिभा एवं विशेषज्ञता है।
इसके साथ ही, विभिन्न स्तरों के सिविल सेवकों को मिशन कर्मयोगी (सिविल सेवा क्षमता निर्माण के लिये राष्ट्रीय कार्यक्रम ) के तहत विषय-विशिष्ट प्रशिक्षण प्रदान किया जा सकता है।
नियामक एजेंसियों को संवेदनशील बनाना: पंचाट और अदालती निर्णयों के विरुद्ध अपील करना अधिकारियों का डिफ़ॉल्ट मोड ही बन गया है, जिससे सरकार सबसे बड़ी याचिकाकर्ता बन गई है।
इस परिदृश्य से निपटने के लिये निरीक्षण एजेंसियों को नीतिगत निर्णयों के संदर्भ की सराहना करने के लिये संवेदनशील बनाया जाना चाहिये।
उन्हें वास्तविक निर्णयों के साथ-साथ उनके विकल्पों से जुड़ी लागतों को भी ध्यान में रखना चाहिये।
सेवानिवृत्ति की आयु बढ़ाना: नियामक निकायों में सेवानिवृत्त अधिकारियों की नियुक्ति प्रायः सिविल सेवकों को राजनीतिक हेरफेर के प्रति भेद्य/संवेदनशील बनाती है।
सभी सरकारी नौकरियों के लिये सेवानिवृत्ति की आयु बढ़ाकर 65 वर्ष करने और सभी नियुक्तियों के लिये एक पूर्ण ऊपरी सीमा का निर्माण करने से इस समस्या का समाधान किया जा सकता है।
सार्वजनिक क्षेत्र नियोजन में सुधार लाना: सार्वजनिक क्षेत्र को आंतरिक रूप से प्रेरित व्यक्तियों को आकर्षित करना चाहिये ताकि वे सामाजिक भलाई में योगदान कर सकें।
रोज़गार सुरक्षा और बेहतर कार्यशील परिस्थितियों के कारण सार्वजनिक क्षेत्र में जोखिम और कौशल-समायोजित वेतन निजी क्षेत्र की तुलना में कम होना चाहिये।
इसका एक संभावित समाधान यह हो सकता है कि भविष्य के वेतन आयोग द्वारा मध्यम वेतन वृद्धि लागू की जाए और सरकारी नौकरियों के लिये ऊपरी आयु सीमा में कमी लाई जाए।
निजी क्षेत्र में रोज़गार सृजन: उच्च आर्थिक विकास, जो निजी क्षेत्र में आकर्षक रोज़गार अवसर उत्पन्न करता है, सरकारी नौकरियों को उन लोगों के लिये कम आकर्षक बना देगा जो प्राप्त वेतन पर अधिक विचार करते हैं।
यह भ्रष्टाचार को कम कर सकता है और सामाजिक रूप से प्रेरित व्यक्तियों के सरकार में शामिल होने की संभावना को बढ़ा सकता है।
केरल शहरी आयोग
ऐतिहासिक क्रम:
वर्ष 2024 में केरल शहरी आयोग के गठन की घोषणा चार्ल्स कोरिया (Charles Correa) के नेतृत्व में गठित राष्ट्रीय शहरीकरण आयोग (National Commission on Urbanisation) के 38 वर्षों के अंतराल के बाद इस दिशा में एक उल्लेखनीय प्रगति को इंगित करती है।
प्रधानमंत्री राजीव गांधी द्वारा पहले आयोग के गठन की प्रक्रिया उनकी हत्या के कारण रुकावटों का शिकार हुई, लेकिन इसने भविष्य की शहरी नीतियों के लिये एक आधार तैयार किया।
केरल शहरी आयोग का गठन:
12 माह के अधिदेश के साथ केरल शहरी आयोग के गठन का उद्देश्य केरल के शहरीकरण की विशिष्ट चुनौतियों का समाधान करना है।
राज्य की अनुमानित 90% शहरीकृत आबादी के साथ, नवगठित आयोग अगले 25 वर्षों में राज्य के शहरी विकास के लिये एक रोडमैप के निर्माण की मंशा रखता है।
केरल शहरी आयोग की भूमिका:
केरल शहरी आयोग, एक राष्ट्रीय आयोग नहीं होने के बावजूद, गुजरात, महाराष्ट्र, तमिलनाडु और पंजाब जैसे अन्य अत्यधिक शहरीकृत राज्यों के लिये एक संभावित प्रकाशस्तंभ के रूप में कार्य कर सकता है।
यह शहरी चुनौतियों के प्रति व्यापक दृष्टिकोण प्रदर्शित करते हुए उच्च शहरी आबादी से जूझ रहे राज्यों के लिये सीखने के अवसर प्रदान करता है।
केरल शहरी आयोग की समकालीन प्रासंगिकता:
शहरीकरण पैटर्न की जटिलता को देखते हुए, राष्ट्रीय और राज्य स्तरों पर एक शहरी आयोग आवश्यक समझा जाता है।
स्वच्छ भारत मिशन या अमृत (AMRUT) जैसे क्रमिक एवं पृथक दृष्टिकोण (piecemeal approaches) बहुमुखी चुनौतियों का समाधान करने में विफल रहे हैं।
एक शहरी आयोग उभरती शहरी वास्तविकताओं के संदर्भ में प्रवासन, बसावट पैटर्न और सूचना प्रौद्योगिकी की भूमिका को बेहतर रूप से समझ पाता है।
केरल शहरी आयोग के गठन की राह कैसे बनी?
दुनिया भर में शहरीकरण की चुनौतियाँ:
वैश्विक शहरी आबादी बढ़कर 56% हो गई है, जो 1860 के दशक के दौरान महज 5% के आसपास रही थी।
जलवायु, भूमि उपयोग और असमानता पर अपने दूरगामी प्रभावों के साथ शहरीकरण पूंजी संचय का एक महत्त्वपूर्ण पहलू बन गया है।
शहरों में स्थानिक और लौकिक परिवर्तन देखे गए हैं, जिससे प्रदूषण, आवासन एवं स्वच्छता जैसे विभिन्न क्षेत्रों में चुनौतियाँ उत्पन्न हुई हैं।
शहरी विकास प्रतिमानों में बदलाव:
उत्तर-स्वातंत्र्य युग में भारत ने शहरी विकास के दो अलग-अलग चरणों का अनुभव किया:
पहला चरण:
नेहरूवादी युग (जिसकी अवधि लगभग तीन दशक रही) ने केंद्रीकृत योजना और मास्टर प्लान पर बल दिया, जिससे विनिर्माण से प्रेरित ग्रामीण-से-शहरी प्रवास (rural-to-urban migration) को बढ़ावा मिला।
हालाँकि, यह दृष्टिकोण असंतुलन का शिकार हुआ जिसके परिणामस्वरूप 1990 के दशक में शहरों का निजीकरण हुआ, जहाँ ग्लोबल सिटी मॉडल और परियोजना-उन्मुख विकास पर ध्यान केंद्रित किया गया।
दूसरा चरण:
1990 के दशक में सरकारी स्वामित्व वाले बड़े संगठनों और कंसल्टेंसी फर्मों को सौंपे गए मास्टर प्लान के साथ शहरों का निजीकरण देखा गया।
सामाजिक आवासन, सार्वजनिक स्वास्थ्य और शिक्षा के बजाय रियल एस्टेट पर केंद्रित मॉडल को अपनाया गया, जहाँ शहरों को ज्ञानोदय के स्थानों (spaces of enlightenment) के बजाय ‘विकास के इंजन’ के रूप में बढ़ावा दिया गया।
इस युग ने समग्र शहर दृष्टिकोण से परियोजना-उन्मुख विकास की ओर प्रस्थान को चिह्नित किया।
शहरों में शासन संबंधी चुनौतियाँ:
शहरी शासन को चुनौतियों का सामना करना पड़ रहा है, जहाँ 12वीं अनुसूची के तहत शामिल विषय अभी तक शहरी शासन को स्थानांतरित नहीं किये गए हैं।
शहरी कार्यों के संचालन के लिये निर्वाचित अधिकारियों के बजाय प्रबंधकों को रखने के संबंध में अभी भी बहस जारी है।
15वें वित्त आयोग ने वित्तीय ढाँचे के केंद्रीकरण की प्रक्रिया में अनुदान को संपत्ति कर संग्रहण में किये गए प्रदर्शन से जोड़ दिया है, जिससे शहरी शासन में जटिलता बढ़ गई है।
समग्र समझ की आवश्यकता:
शहरी आयोग को क्रमिक एवं पृथक दृष्टिकोण से परे आगे बढ़ते हुए प्रवासन, बसावट पैटर्न और सूचना प्रौद्योगिकी की भूमिका को शामिल करने के साथ शहरीकरण की समग्र समझ पर ध्यान केंद्रित करना चाहिये।
स्मार्ट सिटीज़ (SMART CITIES) जैसे दृष्टिकोण वस्तुनिष्ठ वास्तविकताओं को संबोधित करने में विफल रहे हैं, जो एक अधिक व्यापक रणनीति की आवश्यकता को उजागर करते हैं।
शहरीकरण से संबंधित प्रमुख चुनौतियाँ कौन-सी हैं?
निजी परिवहन और शहरी चुनौतियाँ:
सामाजिक प्रतिष्ठा के नाम पर निजी परिवहन को प्राथमिकता देने की प्रवृत्ति से सड़कों पर भीड़भाड़, प्रदूषण में वृद्धि और शहरों में अधिक यात्रा समय की स्थिति बनी है।
निजी वाहनों पर यह निर्भरता, दहनशील ईंधन के प्रचलित उपयोग के कारण जलवायु परिवर्तन में एक प्रमुख योगदानकर्ता है, जो संवहनीय परिवहन समाधानों की तत्काल आवश्यकता पर बल देती है।
मलिन बस्तियों का विकास और शहरी प्रवासन:
शहरी क्षेत्रों में वास करने की उच्च लागत, साथ ही ग्रामीण प्रवासियों की बड़ी आमद के कारण अस्थायी आश्रयों के रूप में मलिन बस्तियों का विस्तार हुआ है।
विश्व बैंक की रिपोर्ट है कि भारत की कुल शहरी आबादी की 35।
2% मलिन बस्तियों में रहती है, जहाँ मुंबई में धारावी को एशिया की सबसे बड़ी मलिन बस्ती के रूप में चिह्नित किया गया है।
शहरीकरण का पर्यावरणीय प्रभाव:
शहरीकरण पर्यावरणीय क्षरण का एक प्रमुख कारण है, जहाँ जनसंख्या घनत्व की वृद्धि से हवा और जल की गुणवत्ता प्रभावित होती है।
निर्माण कार्य हेतु वनों की कटाई एवं भूमि का क्षरण, अनुपयुक्त अपशिष्ट निपटान और अकुशल सीवेज सुविधाएँ प्रदूषण में योगदान करती हैं, जिससे शहरों के समग्र पर्यावरणीय स्वास्थ्य पर असर पड़ता है।
‘अर्बन हीट आइलैंड इफेक्ट’:
सघन संरचनाओं, फुटपाथों और सीमित हरित स्थानों की विशेषता रखने वाले शहरी क्षेत्र ‘अर्बन हीट आइलैंड इफेक्ट’ का अनुभव करते हैं।
यह परिघटना ऊर्जा लागत बढ़ाती है, वायु प्रदूषण की स्थिति को बदतर करती है और गर्मी से संबंधित बीमारियों एवं मृत्यु दर में योगदान देती है।
प्राकृतिक जल निकायों का अतिक्रमण करने वाले नए विकास कार्य शहरी पारिस्थितिकी तंत्र को आगे और बाधित करते हैं।
बाढ़ और अवसंरचनात्मक चुनौतियाँ:
तीव्र शहरीकरण के साथ-साथ सीमित भूमि उपलब्धता के कारण झीलों, आर्द्रभूमियों और नदियों का अतिक्रमण बढ़ रहा है।
इससे प्राकृतिक जल निकासी प्रणालियाँ बाधित होती हैं, जिससे शहरी बाढ़ (urban flooding) आती है।
अपर्याप्त ठोस अपशिष्ट प्रबंधन बाढ़ की समस्या को बढ़ा देता है, जो व्यापक शहरी योजना और अवसंरचनात्मक विकास की आवश्यकता को उजागर करता है।
शहरी स्थानीय निकायों (Urban Local Bodies- ULBs) के समक्ष विद्यमान चुनौतियाँ:
संविधान में शहरी स्थानीय निकायों के व्यापक कार्यों का स्पष्ट उल्लेख किया गया है, लेकिन समयबद्ध ऑडिट की कमी तथा उनकी शक्तियों, उत्तरदायित्वों और केंद्र एवं राज्य से प्राप्त धन में असंतुलन से उनके प्रभावी कार्यकरण में बाधा उत्पन्न होती है।
यह शहरी स्थानीय निकायों को सशक्त बनाने और शहरी चुनौतियों से निपटने में उनकी क्षमता को बढ़ाने के लिये सुधारों की आवश्यकता को रेखांकित करता है।
संबंधित पहलें कौन-सी हैं?
कायाकल्प और शहरी परिवर्तन के लिये अटल मिशन (अमृत/AMRUT)
प्रधानमंत्री आवास योजना-शहरी (PMAY-U)
क्लाइमेट स्मार्ट सिटीज़ असेसमेंट फ्रेमवर्क 2।
0
ट्यूलिप-द अर्बन लर्निंग इंटर्नशिप प्रोग्राम
आत्मनिर्भर भारत अभियान (Self-Reliant India)
भारत में शहरी सुधार के लिये कौन-से आवश्यक कदम उठाये जाने चाहिये?
केरल शहरी आयोग की तर्ज पर एक नया ‘भारत शहरी आयोग’ (India Urban Commission) स्थापित करने की आवश्यकता है जो सतत/संवहनीय शहरी भूदृश्य के लिये निम्नलिखित सुझावों के कार्यान्वयन को बढ़ावा देगा:
हरित अवसंरचना और नवोन्मेषी शहर प्रबंधन:
शहरी मुद्दों के कुशल समाधान के लिये हरित अवसंरचना, सार्वजनिक स्थानों के मिश्रित उपयोग और सौर एवं पवन जैसे वैकल्पिक ऊर्जा स्रोतों को अपनाने की आवश्यकता है।
वहनीय और प्रभावी शहर प्रबंधन के लिये सार्वजनिक-निजी भागीदारी सहित नवोन्मेषी विचार स्वस्थ एवं अधिक कुशल शहरी स्थानों को आकार दे सकने के लिये महत्त्वपूर्ण हैं।
शहरी नियोजन में समाज कल्याण:
संगठित शहरी नियोजन लोगों के कल्याण में सुधार लाने में महत्त्वपूर्ण भूमिका निभाता है।
शहरी क्षेत्रों और उनके आस-पड़ोस को स्वस्थ, अधिक कुशल स्थानों में बदलने के लिये एक व्यापक दृष्टिकोण की आवश्यकता है जो सामाजिक विचारों को एकीकृत करता हो।
राजस्थान में इंदिरा गांधी शहरी रोज़गार गारंटी योजना जैसी योजनाओं का उद्देश्य शहर के विकास के महत्त्वपूर्ण सामाजिक पहलुओं को संबोधित करते हुए शहरी गरीबों को बुनियादी जीवन स्तर प्रदान करना है।
हरित गतिशीलता के लिये सार्वजनिक परिवहन का पुनरुद्धार:
भारत के शहरी भूदृश्य में हरित गतिशीलता प्राप्त करने के लिये सार्वजनिक परिवहन पर मौलिक पुनर्विचार और उनके पुनर्निर्माण की आवश्यकता है।
इसमें ई-बसों का परिचालन, समर्पित बस कॉरिडोर का निर्माण और बस रैपिड ट्रांजिट सिस्टम लागू करना शामिल है।
ये उपाय पारिस्थितिक और सामाजिक विचारों पर ध्यान देने के साथ सतत् शहरी विकास में योगदान करते हैं।
सतत् विकास में नागरिक भागीदारी:
शहरी विकास के प्रचलित आर्थिक दृष्टिकोण को पारिस्थितिक एवं सामाजिक विचारों को शामिल करते हुए एक स्थायी परिप्रेक्ष्य को अवसर देने की आवश्यकता है।
स्थानीय स्तर पर सतत् विकास को लोकतांत्रिक बनाने के लिये नागरिकों को सहभागी बजटिंग जैसी पहल के माध्यम से शासन में सक्रिय रूप से भागीदार बनाया जाना चाहिये।
स्थानीय रूप से उपयुक्त साधन और अत्यावश्यक मुद्दों का समाधान इस नागरिक-प्रेरित दृष्टिकोण के केंद्र में होंगे।
संवहनीयता प्रभाव आकलन (Sustainability Impact Assessments- SIA) की अनिवार्यता:
स्थानीय स्तर पर संवहनीयता के एकीकरण को सुनिश्चित करने के लिये किसी भी विकासात्मक गतिविधि से संबंधित अनिवार्य संवहनीयता प्रभाव आकलन (SIA) की आवश्यकता है।
यह रणनीतिक मूल्यांकन साधन सुनिश्चित करता है कि शहरी विकास संबंधी निर्णयों में पारिस्थितिक एवं सामाजिक विचारों को व्यवस्थित रूप से शामिल किया गया है जो एक समग्र एवं सतत् दृष्टिकोण को बढ़ावा देते हैं।
वर्तमान में सरकारी परियोजनाएँ गंगा नदी की सफाई, स्वच्छ भारत एवं जल जीवन मिशन,  आयुध निर्माणी बोर्ड का निगमीकरण और राज्य की अर्थव्यवस्था को 1 ट्रिलियन अमेरिकी डॉलर तक बढ़ाने के लक्ष्य में उत्तर प्रदेश की सहायता करने जैसी पहलों के लिये परामर्श समर्थन पर अत्यधिक निर्भर हो गई हैं।
केंद्र सरकार ने वैश्विक रुझान के अनुरूप देश की रणनीतिक प्राथमिकताओं की पहचान करने के लिये ‘विज़न 2047’ दस्तावेज़ विकसित करने के लिये भी एक वैश्विक परामर्श या कंसल्टेंसी फर्म को संलग्न किया है।
हाल की समाचार रिपोर्टों में इस बात को उजागर किया गया है कि केंद्र सरकार के विभिन्न मंत्रालयों ने पिछले पाँच वर्षों में वैश्विक कंसल्टेंसी फर्मों को लगभग 5000 मिलियन रुपए के शुल्क का भुगतान किया है और केंद्रीय वित्त मंत्रालय द्वारा ऐसी सभी परामर्श संलग्नताओं के विवरण की मांग की गई है।
उद्योग-शिक्षा जगत सहयोग (Industry-Academia Collaboration) को उनके पारस्परिक लाभ के लिये चिह्नित किया जाता है, कई भारतीय उच्च शिक्षा संस्थान (Higher Education Institutions- HEIs) उद्योग साझेदारी और बौद्धिक संपदा (Intellectual Property- IP) एवं प्रौद्योगिकी हस्तांतरण (Technology Transfers) की संभावनाओं की उपेक्षा करते हैं, जिससे सक्रिय रूप से बुनियादी अनुसंधान के संचालन के बावजूद पेटेंट, लाइसेंसिंग और स्टार्ट-अप से प्राप्त लाभ के अवसर से चूक जाते हैं।
उद्योग-शिक्षा जगत सहयोग में व्याप्त चुनौतियों पर प्रभावी ढंग से काबू पाने के लिये एक संपूर्ण एवं बहुआयामी दृष्टिकोण की आवश्यकता है।
उद्योग-शिक्षा जगत सहयोग क्यों महत्त्वपूर्ण है?
व्यावहारिक विशेषज्ञता और शैक्षणिक कठोरता:
उद्योग-शिक्षा जगत सहयोग विभिन्न संगठनों को व्यावहारिक विशेषज्ञता एवं शैक्षणिक कठोरता (Practical Expertise and Academic Rigor) का एक मिश्रण प्रदान करता है।
उद्योग के पेशेवर अनुबंध प्रशासन संबंधी चुनौतियों का प्रत्यक्ष ज्ञान प्रदान करते हैं, जबकि विश्वविद्यालय अनुसंधान-आधारित कार्रवाई योग्य अंतर्दृष्टि एवं अत्याधुनिक सिद्धांत प्रदान करते हैं।
अनुसंधान व्यावसायीकरण:
ऐसा सहयोग विश्वविद्यालयों को पेटेंट, लाइसेंसिंग समझौतों और स्टार्ट-अप कंपनियों की स्थापना के माध्यम से अपने शोध का व्यावसायीकरण करने के अवसर प्रदान करता है।
आर्थिक विकास:
ये सहयोग नवाचार, रोज़गार सृजन और उन्नत प्रौद्योगिकियों के विकास को बढ़ावा देकर आर्थिक विकास में योगदान करते हैं।
सहयोगात्मक प्रयासों से प्रायः अभिनव समाधान, सर्वोत्तम अभ्यासों की साझेदारी और उद्योग-विश्वविद्यालय सहयोग के लिये नए अवसरों की प्राप्ति होती है।
उत्कृष्टता की संस्कृति (Culture of Excellence):
ज्ञान के आदान-प्रदान से आगे उद्योग-विश्वविद्यालय सहयोग प्रतिभा विकास को भी बढ़ावा देता है।
यह अंतःक्रिया एक प्रतिभा पाइपलाइन स्थापित करती है, उत्कृष्टता की संस्कृति को बढ़ावा देती है और उद्योग की चुनौतियों से निपटने के लिये पेशेवरों की अगली पीढ़ी को तैयार करती है।
वैश्विक प्रतिस्पर्द्धात्मकता:
मज़बूत उद्योग-शिक्षा जगत सहयोग रखने वाले देश प्रायः एक सुदृढ़ नवाचार पारिस्थितिकी तंत्र के कारण वैश्विक स्तर पर अधिक प्रतिस्पर्द्धी होते हैं।
भारत विश्व बौद्धिक संपदा संगठन (World Intellectual Property Organization- WIPO) द्वारा प्रकाशित वैश्विक नवाचार सूचकांक (Global Innovation Index) 2023 रैंकिंग में 132 अर्थव्यवस्थाओं के बीच 40वें स्थान पर है।
चार्ल्स डार्विन के अनुसार, बदलते परिवेश के साथ अनुकूलन और समायोजन करने की क्षमता मानव अस्तित्व एवं प्रगति की कुंजी है।
उनका मानना था कि सबसे मज़बूत या सबसे बुद्धिमान प्रजाति अस्तित्व नहीं बनाए रखती, बल्कि वह प्रजाति अपना अस्तित्व बनाए रखती है जिसमें प्रत्यास्थ और अनुकूल बनने की क्षमता होती है।
प्रत्यास्थ अनुकूलनशीलता (resilient adaptability) की यह धारणा समय के इतिहास में सत्य सिद्ध हुई है और यह समुद्री क्षेत्र के मामले में विशेष रूप से प्रासंगिक है जहाँ उभरती हुई चुनौतियों से निपटने के लिये एक लचीले दृष्टिकोण की आवश्यकता होती है।
भारत के लिये समुद्री सुरक्षा का क्या महत्त्व है?
भारत 7000 किमी से अधिक लंबी तटरेखा रखता है जो इसे समुद्री डकैती या पाइरेसी, आतंकवाद, तस्करी, अवैध मत्स्यग्रहण (illegal fishing) और पर्यावरणीय क्षरण जैसे विभिन्न खतरों के प्रति संवेदनशील बनाता है।
भारत को अपनी तटीय और अपतटीय आस्तियों—जैसे तेल एवं गैस प्रतिष्ठानों, मत्स्यग्रहण क्षेत्रों और बंदरगाहों को इन खतरों से बचाने की ज़रूरत है।
भारत की अर्थव्यवस्था व्यापक रूप से समुद्री क्षेत्र पर निर्भर करती है, जहाँ इसका 70% से अधिक व्यापार मूल्य और लगभग 95% व्यापार समुद्र के माध्यम से संपन्न होता है।
भारत अपनी अधिकांश ऊर्जा आवश्यकताओं का आयात भी समुद्री क्षेत्र से, विशेषकर खाड़ी क्षेत्र से करता है।
इस परिदृश्य में, भारत को हिंद महासागर में और उससे आगे के क्षेत्रों में संचार के समुद्री मार्गों (Sea Lanes of Communication- SLOCs) की सुरक्षा एवं नौवहन की स्वतंत्रता सुनिश्चित करने की आवश्यकता है, जो इसके आर्थिक विकास और ऊर्जा सुरक्षा के लिये महत्त्वपूर्ण हैं।
भारत हिंद महासागर क्षेत्र (Indian Ocean Region- IOR) में रणनीतिक हित रखता है, जो इसके कई मित्रवत एवं सहयोगी देशों के साथ-साथ कुछ संभावित शत्रुओं का भी क्रीड़ा क्षेत्र है।
भारत IOR में कई देशों के साथ ऐतिहासिक, सांस्कृतिक एवं प्रवासी संबंध रखता है और उनके विकास एवं सुरक्षा में निवेश भी करता है।
समुद्री क्षेत्र में विद्यमान प्रमुख चुनौतियाँ कौन-सी हैं?
कठिन सुरक्षा चुनौतियाँ:
असममित रणनीति (Asymmetrical Tactics): असममित रणनीति का उपयोग—जैसा कि काला सागर में रूस के विरुद्ध यूक्रेन की कार्रवाइयों या दक्षिण चीन सागर में चीन द्वारा समुद्री मिलिशिया की तैनाती में देखा गया, समुद्री सुरक्षा के लिये एक नया आयाम पेश करता है।
इसमें ऐसे अपरंपरागत और अप्रत्याशित तरीके शामिल हैं जो पारंपरिक सैन्य रणनीतियों का पालन नहीं भी कर सकते हैं।
‘ग्रे-ज़ोन वारफेयर’ (Grey-Zone Warfare): ग्रे-ज़ोन रणनीति का उपयोग, जो परंपरागत और अपरंपरागत तरीकों के बीच आता है, प्रभावी ढंग से प्रतिक्रिया देने में चुनौतियाँ पेश करता है क्योंकि ये रणनीतियाँ प्रायः विधिक एवं नीतिगत अस्पष्टताओं का लाभ उठाती हैं।
इस तरह की रणनीतियों में गुप्त अभियान (covert operations) और खुले संघर्ष की सीमा से नीचे की कार्रवाइयाँ शामिल हो सकती हैं।
उदाहरण के लिये, संयुक्त राज्य अमेरिका जैसे देशों द्वारा SEZ का उल्लंघन।
लड़ाकू ड्रोन: लड़ाकू ड्रोन (combat drones) का उपयोग समुद्री अभियानों में एक नया आयाम जोड़ता है, जो राज्यों और गैर-राज्य अभिकर्ताओं को टोही अभियान, निगरानी और संभावित रूप से हमला करने में सक्षम बनाता है।
लैंड अटैक मिसाइल: समुद्री क्षेत्र में भूमि पर हमला करने में सक्षम मिसाइलों (Land Attack Missiles- LAM) की तैनाती समुद्री सुरक्षा के लिये प्रत्यक्ष खतरा पैदा करती है।
इसमें उन मिसाइलों का उपयोग शामिल है जो समुद्री मंचों से भूमि-आधारित प्रतिष्ठानों को लक्षित कर सकती हैं और ये समुद्र-आधारित खतरों की पारंपरिक धारणाओं को चुनौती देती हैं।
अपरंपरागत सुरक्षा खतरे:
अवैध मत्स्यग्रहण (Illegal Fishing): अवैध मत्स्यग्रहण गतिविधियों से समुद्री सुरक्षा को खतरा पहुँचता है, जो समुद्री संसाधनों को कम कर सकता है और तटवर्ती समुदायों की आजीविका को नुकसान पहुँचा सकता है।
उदाहरण के लिये श्रीलंकाई मछुआरों द्वारा भारतीय जल में मछली पकड़ना।
प्राकृतिक आपदाएँ: समुद्री क्षेत्र में चक्रवात और सुनामी जैसी प्राकृतिक आपदाओं की बढ़ती आवृत्ति एवं तीव्रता समुद्री सुरक्षा और आपातकालीन प्रतिक्रिया प्रयासों के लिये उल्लेखनीय चुनौतियाँ पैदा करती हैं।
समुद्री प्रदूषण: प्रदूषण (तेल रिसाव और प्लास्टिक अपशिष्ट सहित) समुद्री क्षेत्र के लिये पर्यावरणीय और आर्थिक खतरा उत्पन करता है।
मानव और मादक पदार्थों की तस्करी: मानव और मादक पदार्थों की तस्करी जैसी अवैध गतिविधियाँ, जो प्रायः समुद्री मार्गों के माध्यम से की जाती हैं, समुद्री क्षेत्र में असुरक्षा की स्थिति में योगदान करती हैं।
जलवायु परिवर्तन का प्रभाव: समुद्र का बढ़ता जल स्तर, जलवायु परिवर्तन और संबंधित प्रभाव अल्पविकसित देशों को असंगत रूप से प्रभावित करते हैं, जिससे वे पर्यावरणीय बदलावों और चरम मौसमी घटनाओं (extreme weather events) के प्रति अधिक संवेदनशील हो जाते हैं।
हिंद-प्रशांत क्षेत्र में ज़ीरो-सम प्रतिस्पर्द्धा: हिंद-प्रशांत में शक्तिशाली देशों के बीच कथित शून्य-संचय या ज़ीरो-सम (Zero-Sum) प्रतिस्पर्द्धा को विशेष रूप से विकासशील विश्व के लिये एक खतरे के रूप में चिह्नित किया जाता है।
यह प्रतिस्पर्द्धा एशिया, अफ्रीका और दक्षिणी प्रशांत क्षेत्र के तटीय देशों की सुरक्षा चिंताओं को संबोधित करने से ध्यान एवं संसाधनों के विचलन की स्थिति उत्पन्न कर सकती है।
हिंद-प्रशांत क्षेत्र में शून्य-संचय प्रतिस्पर्द्धा (Zero-sum competition in the Indo-Pacific) शब्दावली इस विचार को संदर्भित करती है कि इस क्षेत्र में अमेरिका और चीन के हित एवं कार्य परस्पर अनन्य एवं असंगत हैं और एक पक्ष के लिये कोई भी लाभ दूसरे के लिये हानि की स्थिति है।
यह दृष्टिकोण मानता है कि हिंद-प्रशांत एक शून्य-संचय खेल (zero-sum game) है, जहाँ दो शक्तियाँ प्रभाव, संसाधन और सुरक्षा के लिये प्रतिद्वंद्विता में संलग्न हैं।
समुद्री प्रशासन से संबद्ध चुनौतियाँ:
समन्वय की कमी: एशिया और अफ्रीका के तटवर्ती देशो को समुद्री खतरों से निपटने के लिये अपने प्रयासों में समन्वय स्थापित करने में चुनौतियों का सामना करना पड़ता है।
असमान कानून-प्रवर्तन क्षमताएँ और अलग-अलग सुरक्षा प्राथमिकताएँ प्रभावशील सहयोग में बाधा उत्पन्न करती हैं।
उदाहरण के लिये, आसियान (ASEAN) देश प्रायः दक्षिण चीन सागर में चीन की आधिपत्यवादी कार्रवाइयों का विरोध करने में अनिच्छा प्रकट करते हैं।
सहयोग करने में अनिच्छा: कुछ तटवर्ती राज्य बाह्य सहायता पर निर्भरता कम करने के उद्देश्य से विदेशी एजेंसियों के साथ समुद्री सहयोग का विरोध करते हैं।
यह अनिच्छा व्यापक और समन्वित सुरक्षा उपायों के विकास में बाधा बन सकती है।
सूचना साझेदारी संबंधी चुनौतियाँ: हालाँकि सूचना साझेदारी की इच्छा नज़र आती है, लेकिन इस सहयोग की अपनी सीमाएँ हैं जहाँ विभिन राज्य प्रायः साझा सुरक्षा लक्ष्यों के लिये आवश्यक न्यूनतम सूचना ही साझा करते हैं।
उदाहरण के लिये, भले ही भारत और संयुक्त राज्य अमेरिका ने सूचना साझेदारी पर कई समझौतों पर हस्ताक्षर किये हैं, लेकिन अभी भी सुरक्षा एवं संप्रभुता संबंधी चिंताओं के कारण व्यापक रूप से से सूचना साझेदारी की अनिच्छा रखते हैं।
समुद्री सुरक्षा बढ़ाने के लिये भारत द्वारा कौन-सी पहलें की गई हैं?
समुद्री सुरक्षा एजेंसियों की क्षमता बढ़ाना: इसमें देश के समुद्री क्षेत्रों की निगरानी एवं गश्त के लिये अपनी क्षमताओं को बढ़ाने के लिये भारतीय नौसेना, तट रक्षक एवं समुद्री पुलिस का आधुनिकीकरण और विस्तार करना शामिल है।
इसके तहत विमान वाहक, पनडुब्बी, फ्रिगेट, हेलीकॉप्टर, रडार एवं उपग्रह जैसे उन्नत प्लेटफॉर्मों, प्रणालियों एवं उपकरणों का अधिग्रहण करना भी शामिल है।
तटीय एवं अपतटीय क्षेत्रों की उन्नत प्रौद्योगिकीय निगरानी: इसमें तटीय निगरानी नेटवर्क (Coastal Surveillance Network), नेशनल कमांड कंट्रोल कम्युनिकेशन एंड इंटेलिजेंस नेटवर्क, राष्ट्रीय स्वचालित पहचान प्रणाली (National Automatic Identification System) और राष्ट्रीय समुद्री डोमेन जागरूकता परियोजना (National Maritime Domain Awareness Project) जैसी विभिन्न परियोजनाओं एवं योजनाओं का कार्यान्वयन शामिल है।
इनका उद्देश्य समुद्री क्षेत्र की एक व्यापक एवं एकीकृत तस्वीर प्रदान करना और किसी भी खतरे या घटना का समय पर पता लगाने तथा प्रतिक्रिया देने में सक्षमता प्राप्त करना है।
इंटर-एजेंसी समन्वय के लिये तंत्र की स्थापना करना: इसमें समुद्री और तटीय सुरक्षा को सुदृढ़ करने के लिये राष्ट्रीय समिति (National Committee for Strengthening Maritime and Coastal Security), राष्ट्रीय समुद्री सुरक्षा समन्वयक (National Maritime Security Coordinator), संयुक्त संचालन केंद्र (Joint Operations Centres) और तटीय सुरक्षा संचालन केंद्र (Coastal Security Operations Centres) जैसे विभिन्न निकायों एवं समितियों का गठन करना शामिल है।
इनका उद्देश्य नौसेना, तट रक्षक, सीमा शुल्क विभाग, मात्स्यिकी और बंदरगाहों जैसे समुद्री सुरक्षा में शामिल विभिन्न हितधारकों के बीच प्रभावी समन्वय एवं सूचना साझेदारी की सुविधा प्रदान करना है।
मछुआरों और तटवर्ती समुदायों का एकीकरण: इसमें बायोमीट्रिक पहचान पत्र जारी करना, ट्रांसपोंडर एवं संकट चेतावनी ट्रांसमीटरों की स्थापना, सामुदायिक जागरूकता एवं शिक्षा कार्यक्रमों का संचालन और आजीविका एवं कल्याण योजनाओं के प्रावधान जैसे विभिन्न उपायों का कार्यान्वयन शामिल है।
इनका उद्देश्य मछुआरों और तटवर्ती समुदायों को समुद्री सुरक्षा ढाँचे में शामिल करना तथा उनकी सुरक्षा एवं कल्याण को बढ़ाना है।
क्षेत्र में सभी के लिये सुरक्षा और विकास (Security and Growth for All in the Region- SAGAR)
हिंद महासागर नौसेना संगोष्ठी (Indian Ocean Naval Symposium- IONS)
हिंद महासागर रिम एसोसिएशन (Indian Ocean Rim Association- IORA)
चुनौतियों को दूर करने के लिये कौन-से उपाय किये जा सकते हैं?
चतुर्भुज सुरक्षा संवाद (Quadrilateral Security Dialogue- QUAD), हिंद महासागर रिम एसोसिएशन (IORA) और आसियान क्षेत्रीय फोरम (ASEAN Regional Forum- ARF) जैसे द्विपक्षीय, त्रिपक्षीय या बहुपक्षीय तंत्र के माध्यम से समान विचारधारा वाले देशों के बीच समुद्री सुरक्षा सहयोग को बेहतर बनाना।
इस तरह के सहयोग में सूचना साझेदारी, संयुक्त अभ्यास, क्षमता निर्माण, अंतरसंचालनीयता (interoperability) और साझा खतरों के प्रति प्रतिक्रियाओं का समन्वयन शामिल हो सकता है।
समुद्री क्षेत्र के लिये एक साझा आचार संहिता या मानदंडों एवं नियमों का एक समूह विकसित करना जो अंतर्राष्ट्रीय कानून के सिद्धांतों, विशेष रूप से संयुक्त राष्ट्र समुद्री कानून अभिसमय (United Nations Convention on the Law of the Sea- UNCLOS) पर आधारित हो।
ऐसी आचार संहिता विवादों को रोकने या प्रबंधित करने, तनाव कम करने और समुद्री शक्तियों के बीच विश्वास निर्माण उपायों को बढ़ावा देने में मदद कर सकती है।
तट रक्षकों और अन्य समुद्री कानून प्रवर्तन एजेंसियों की भूमिका एवं क्षमता को सुदृढ़ करना, क्योंकि वे समुद्री डकैती, तस्करी, मानव तस्करी और प्रदूषण जैसे गैर-पारंपरिक खतरों के प्रति प्रायः प्रथम प्रतिक्रियाकर्ता होते हैं।
वे समुद्री क्षेत्र संबंधी जागरूकता को बढ़ाने, तटीय देशों की संप्रभुता एवं अधिकारों की रक्षा करने और मानवीय सहायता एवं आपदा राहत प्रदान करने में भी महत्त्वपूर्ण भूमिका निभा सकते हैं।
सतत् विकास, क्षेत्रीय एकीकरण और बहुपक्षीय सहयोग के माध्यम से गरीबी, असमानता, भ्रष्टाचार, शासन और जलवायु परिवर्तन जैसे गैर-पारंपरिक खतरों के मूल कारणों एवं प्रेरकों को संबोधित करना।
ये तटीय समुदायों की आजीविका, प्रत्यास्थता एवं सुरक्षा में सुधार करने और आपराधिक गतिविधियों के लिये प्रोत्साहन एवं अवसरों को कम करने में मदद कर सकते हैं।
वर्तमान में न्यायिक प्रणाली में लंबित मामलों की बड़ी संख्या या ‘बैकलॉग’ की स्थिति पाई जाती है, जहाँ सर्वोच्च न्यायालय के 34 न्यायाधीशों के समक्ष 80,000 से अधिक मामले समाधान की प्रतीक्षा कर रहे हैं।
यह बैकलॉग एक उल्लेखनीय चुनौती को प्रकट करता है जिसने शीर्ष न्यायालय के भीतर संरचनात्मक सुधारों के बारंबार आह्वान को प्रेरित किया है।
लंबित मामलों की विशाल संख्या न केवल मौजूदा न्यायिक अवसंरचना पर दबाव को उजागर करती है बल्कि एक अधिक कुशल एवं सुव्यवस्थित कानूनी प्रक्रिया की आवश्यकता को भी रेखांकित करती है।
हम सर्वोच्च न्यायालय के बारे में क्या जानते हैं?
संविधान के अनुच्छेद 124 के तहत स्थापित सर्वोच्च न्यायालय (Supreme Court) देश का सर्वोच्च न्यायिक प्राधिकरण है।
इसके पास संविधान की व्याख्या, कानूनों की वैधता और मूल अधिकारों की सुरक्षा से जुड़े मामलों को सुनने तथा उन पर निर्णय लेने की शक्ति है।
यह सभी नागरिक और आपराधिक मामलों के लिये अपील की अंतिम अदालत के रूप में भी कार्य करता है।
इसमें भारत के मुख्य न्यायाधीश (Chief Justice of India- CJI) और 34 से अनधिक अन्य न्यायाधीश शामिल होते हैं, जिनकी नियुक्ति भारत के राष्ट्रपति द्वारा की जाती है।
सर्वोच्च न्यायालय के अपने नियम एवं प्रक्रियाएँ हैं और वह विभिन्न प्रकार के आदेश और निर्णय जारी कर सकता है।
भारतीय सर्वोच्च न्यायालय का विकास कैसे हुआ?
औपनिवेशिक काल के दौरान देश में तीन सर्वोच्च न्यायालय: बॉम्बे, कलकत्ता और मद्रास में थे।
भारतीय उच्च न्यायालय अधिनियम 1861 ने सर्वोच्च न्यायालयों को अलग-अलग क्षेत्रों के लिये उच्च न्यायालयों से प्रतिस्थापित कर दिया।
भारत सरकार अधिनियम, 1935 ने प्रिवी काउंसिल और उच्च न्यायालयों के लिये एक अपीलीय निकाय के रूप में भारत के संघीय न्यायालय (Federal Court of India) का निर्माण किया।
भारत ने 26 नवंबर, 1949 को अपना संविधान अंगीकृत किया जो 26 जनवरी 1950 को लागू हुआ।
सर्वोच्च न्यायालय (जैसा इसका वर्तमान स्वरूप है) की स्थापना 28 जनवरी, 1950 को संविधान के अनुच्छेद 124 के तहत भारत के स्वतंत्र और लोकतांत्रिक गणराज्य बनने के दो दिन बाद की गई।
अनुच्छेद 130 के तहत इसे दिल्ली में अधिविष्ट किया गया जो अभी भी इसका स्थान है।
स्वतंत्रता के बाद स्थापित पहले सर्वोच्च न्यायालय में मुख्य न्यायाधीश सहित आठ न्यायाधीश शामिल थे।
साल-दर-साल कार्य के बढ़ते बोझ और अनसुने मुकदमों की बढ़ती संख्या के साथ भारतीय संसद ने न्यायाधीशों की संख्या वर्ष 1950 में 8 से बढ़ाकर 1956 में 11, 1960 में 14, 1978 में 18, 1986 में 26, 2009 में 31 और वर्ष 2019 में 34 कर दी।
अनुच्छेद 124 के तहत संविधान संसद को सर्वोच्च न्यायालय की सदस्य संख्या बढ़ाने की शक्ति प्रदान करता है।
सर्वोच्च न्यायालय के कितने क्षेत्राधिकार हैं?
संविधान के तहत भारत के सर्वोच्च न्यायालय के तीन क्षेत्राधिकार: मूल, अपीलीय और सलाहकारी हैं।
सर्वोच्च न्यायालय एक संवैधानिक न्यायालय (Constitutional Court) के साथ-साथ अपील न्यायालय (Court of Appeal) के रूप में भी कार्य करता है।
न्यायालय अलग-अलग आकार की पीठ (benches) के रूप में मामले की सुनवाई करता है, जिसका निर्धारण भारत के मुख्य न्यायाधीश (जो ‘मास्टर ऑफ द रोस्टर’ है) के निर्देशों पर रजिस्ट्री द्वारा किया जाता है।
सर्वोच्च न्यायालय की संविधान पीठ (Constitution Benches) में आमतौर पर पाँच, सात या नौ न्यायाधीश शामिल होते हैं जो संवैधानिक विधि से संबंधित किसी विशिष्ट मुद्दे पर विचार-विमर्श करते हैं।
संविधान के अनुच्छेद 145(3) में संविधान पीठ के गठन का उपबंध किया गया है।
इसमें कहा गया है कि “जिस मामले में संविधान के निर्वचन के बारे में विधि का कोई सारवान प्रश्न अंतर्वलित है उसका विनिश्चय करने के प्रयोजन के लिये या अनुच्छेद 143 (जो राष्ट्रपति की परामर्श लेने की शक्ति से संबंधित है) के अधीन निर्देश की सुनवाई करने के प्रयोजन के लिये बैठने वाले न्यायाधीशों की न्यूनतम संख्या पाँच होगी।
”
सर्वोच्च न्यायालय के समक्ष कितने मामले लंबित हैं?
राष्ट्रीय न्यायिक डेटा ग्रिड (NJDG) द्वारा उपलब्ध कराए गए आँकड़ों के अनुसार (सितंबर 2023 तक की स्थिति):
सर्वोच्च न्यायालय के समक्ष लंबित मामलों की संख्या 80,344 थी।
इनमें से 78% दीवानी मामले हैं जबकि 22% आपराधिक मामले हैं।
उल्लेखनीय है कि सर्वोच्च न्यायालय ने उसके समक्ष अब तक दायर कुल 37,777 मामलों में से 36,164 का निपटारा वर्ष 2023 तक कर लिया था।
सर्वोच्च न्यायालय के समक्ष लंबित 4,000 से अधिक मामले एक दशक से अधिक समय से लंबित पड़े हैं।
लंबित मामलों की इस बड़ी संख्या के पीछे के प्रमुख क्या कारण हैं? 
न्यायाधीशों की कम संख्या: वर्तमान में सर्वोच्च न्यायालय में 34 न्यायाधीश नियुक्त किये जा सकते हैं लेकिन अगस्त 2023 तक की स्थिति के अनुसार केवल 32 न्यायाधीश ही नियुक्त किये गए थे।
इस प्रकार दो रिक्तियाँ मौजूद हैं जिन्हें तत्काल भरने की आवश्यकता है।
भारत में न्यायाधीश-जनसंख्या अनुपात (judge-to-population ratio) भी अन्य देशों की तुलना में बहुत कम है।
राज्यसभा में विधि मंत्री द्वारा प्रस्तुत उत्तर के अनुसार भारत में प्रति दस लाख जनसंख्या पर लगभग 21 न्यायाधीश मौजूद हैं।
यह प्रति दस लाख लोगों पर 50 न्यायाधीशों के वैश्विक औसत से व्यापक रूप से कम है।
इसके अलावा, न्यायालयों की नियुक्ति के लिये कॉलेजियम (collegium) द्वारा की जाने वाली अनुशंसाओं की पूर्ति में सरकार प्रायः देरी कर देती है।
न्यायाधीशों की अनुपस्थिति: सर्वोच्च न्यायालय के न्यायाधीशों को प्रायः विभिन्न आधिकारिक एवं गैर-आधिकारिक समारोहों (जैसे सम्मेलन, सेमिनार, उद्घाटन आदि) में भाग लेना पड़ता है, जिसमें उनका बहुमूल्य समय बर्बाद होता है और मामलों की सुनवाई के लिये उनकी उपलब्धता प्रभावित होती है।
इसके अलावा, स्वास्थ्य, व्यक्तिगत या अवकाश जैसे विभिन्न कारणों से भी उनकी अनुपलब्धता की स्थिति बनती है।
सर्वोच्च न्यायालय वार्षिक ग्रीष्मावकाश पर भी रहता है, जो आमतौर पर मई माह के अंत से सात सप्ताह की अवधि का होता है।
भारत के विधि आयोग (Law Commission of India) की एक रिपोर्ट के अनुसार सर्वोच्च न्यायालय के पास अपने न्यायिक कार्यकरण के लिये वर्ष में 193 कार्यदिवस ही हैं।
अवसंरचना की कमी: सर्वोच्च न्यायालय को कोर्ट रूम, कर्मचारी, प्रौद्योगिकी इत्यादि के रूप में पर्याप्त अवसंरचना की कमी का सामना करना पड़ता है, जो इसकी दक्षता एवं उत्पादकता को बाधित करता है।
उदाहरण के लिये, सर्वोच्च न्यायालय में केवल 17 कोर्ट रूम मौजूद हैं, जो सभी पीठों और मामलों को समायोजित कर सकने के लिये पर्याप्त नहीं हैं।
न्यायालय के कर्मचारियों को कम वेतन, खराब प्रशिक्षण और उच्च कार्यभार जैसी समस्याओं का भी सामना करना पड़ता है।
हालाँकि सर्वोच्च न्यायालय ने मामलों के द्रुत और सुगम निपटान के लिये वीडियो कॉन्फ्रेंसिंग, ई-फाइलिंग, डिजिटल लाइब्रेरी आदि जैसी आधुनिक प्रौद्योगिकियों का प्रयोग शुरू किया है, लेकिन वे आम जनता के बीच अधिक लोकप्रिय नहीं हैं।
उच्च न्यायालयों से प्राप्त अपील: यह पाया गया है कि सर्वोच्च न्यायालय को प्राप्त अपीलों में से अधिकांश उन उच्च न्यायालयों से आए हैं जो सर्वोच्च न्यायालय के निकट स्थित हैं।
अर्थात्, पंजाब और हरियाणा उच्च न्यायालय, इलाहाबाद उच्च न्यायालय और दिल्ली उच्च न्यायालय से प्राप्त अपीलें एक बड़ी हिस्सेदारी रखती हैं, जबकि दिल्ली में अवस्थित सर्वोच्च न्यायालय से दूर अवस्थित न्यायालयों से पहुँच एवं लागत संबंधी कठिनाइयों के कारण कम अपीलें दायर की गईं।
निरर्थक/अगंभीर/तुच्छ मामले दायर करना: सर्वोच्च न्यायालय भारत में अपील का सर्वोच्च न्यायालय है और इसके पास देश में किसी भी न्यायालय या न्यायाधिकरण के किसी भी निर्णय या आदेश के विरुद्ध अपील सुनने की शक्ति है।
हालाँकि, इस शक्ति का प्रायः उन वादियों द्वारा दुरुपयोग किया जाता है जो सर्वोच्च न्यायालय में निरर्थक/अगंभीर/तुच्छ या तंग करने वाले अपील (frivolous or vexatious appeals) दायर करते हैं।
अपने अत्यंत व्यापक क्षेत्राधिकार के तहत सर्वोच्च न्यायालय ने विभिन्न निरर्थक जनहित याचिकाओं पर भी विचार किया है, जैसे कि कुरान से कुछ अंशों को हटाने या संविधान की प्रस्तावना से धर्मनिरपेक्षता को हटाने की मांग।
‘पीआरएस लेजिस्लेटिव रिसर्च’ (PRS Legislative Research) की एक रिपोर्ट के अनुसार सर्वोच्च न्यायालय ने वर्ष 2016 में दायर विशेष अनुमति याचिकाओं (Special Leave Petitions- SLPs) में से 86% को स्वीकार कर लिया था।
यह न्याय तक पहुँच पर भारत के विधि आयोग के वर्ष 2009 की रिपोर्ट में अनुशंसित 25% की स्वीकृति दर से काफी अधिक है।
लंबित मामलों को कम करने के लिये कौन-से सुधार उपाय किये जाने चाहिये?
सर्वोच्च न्यायालय को दो प्रभागों में विभाजित करना: भारत के 10वें विधि आयोग ने प्रस्तावित किया था कि सर्वोच्च न्यायालय को दो प्रभागों में विभाजित किया जाए: संवैधानिक प्रभाग और विधिक प्रभाग।
प्रस्ताव में कहा गया कि केवल संवैधानिक विधि से संबंधित मामलों को ही प्रस्तावित संवैधानिक प्रभाग के समक्ष लाया जाए।
इस प्रस्ताव को दोहराते हुए 11वें विधि आयोग ने वर्ष 1988 में कहा कि सर्वोच्च न्यायालय को पृथक भागों में विभाजित करने से न्याय अधिक व्यापक रूप से उपलब्ध होगा और वादियों द्वारा भुगतान किये जाने वाले शुल्क में उल्लेखनीय कमी आएगी।
SLPs के लिये एक राष्ट्रीय अपील न्यायालय की स्थापना करना: बिहार लीगल सपोर्ट सोसाइटी बनाम भारत के मुख्य न्यायाधीश (1986) मामले में सर्वोच्च न्यायालय ने कहा कि एक राष्ट्रीय अपील न्यायालय (National Court of Appeal) की स्थापना करना ‘वांछनीय’ है जो विशेष अनुमति याचिकाओं पर विचार करने में सक्षम होगा।
इससे सर्वोच्च न्यायालय को केवल संवैधानिक और सार्वजनिक कानून से संबंधित प्रश्नों पर विचार करने की अनुमति मिल सकेगी।
सर्वोच्च न्यायालय की क्षेत्रीय पीठों की स्थापना करना: सर्वोच्च न्यायालय को और अधिक सुलभ बनाने की दिशा में एक कदम के रूप में 229वें विधि आयोग की वर्ष 2009 की रिपोर्ट में गैर-संवैधानिक मुद्दों की सुनवाई करने के लिये दिल्ली, चेन्नई या हैदराबाद, कोलकाता और मुंबई में चार क्षेत्रीय पीठें स्थापित करने की अनुशंसा की गई।
इसने चार क्षेत्रीय पीठों में प्रत्येक क्षेत्र से छह न्यायाधीशों को अपीलीय उत्तरदायित्व सौंपने की सिफ़ारिश की, जबकि नई दिल्ली अवस्थित संविधान पीठ नियमित रूप से कार्य करती रहती।
इसने कहा कि गैर-संवैधानिक मामलों के भारी बैकलॉग को क्षेत्रीय पीठों के बीच विभाजित कर सर्वोच्च न्यायालय “संवैधानिक मुद्दों और राष्ट्रीय महत्त्व के अन्य मामलों को दिन-प्रतिदिन के कार्यकरण के आधार पर निपटा सकता है।
”
कार्यदिवसों की संख्या बढ़ाना: मलिमथ समिति (Malimath Committee) ने सुझाव दिया कि लंबित मामलों की बड़ी संख्या को देखते हुए सर्वोच्च न्यायालय के 206 कार्यदिवस होने चाहिये और इसकी अवकाश अवधि को 21 दिनों तक कम किया जाना चाहिये।
वर्ष 2009 के विधि आयोग ने अपनी 230वीं रिपोर्ट में सुझाव दिया कि लंबित मामलों को कम करने में मदद करने के लिये न्यायपालिका के सभी स्तरों पर अवकाश अवधि में 10-15 दिनों की कटौती की जानी चाहिये।
एक अंतिम अपील न्यायालय और एक स्थायी संविधान पीठ की स्थापना करना: एक अंतिम अपील न्यायालय और एक स्थायी संविधान पीठ के गठन के साथ सर्वोच्च न्यायालय के कार्य का बँटवारा किया जाना चाहिये।
इससे संवैधानिक प्राधिकरण के तहत दायर मामलों को अपीलीय एवं समीक्षा क्षेत्राधिकार के तहत दायर मामलों से स्पष्ट रूप से पृथक कर अधिक न्यायिक स्थिरता एवं निरंतरता सुनिश्चित की जा सकेगी।
अवसंरचना के लिये एक समर्पित प्राधिकरण स्थापित करना: भारत के पूर्व मुख्य न्यायाधीश एन।
वी।
रमन्ना ने भारतीय राष्ट्रीय न्यायिक अवसंरचना प्राधिकरण (National Judicial Infrastructure Authority of India- NJIAI) स्थापित करने का प्रस्ताव रखा, जो न्यायिक अवसंरचना को बेहतर बनाने में मदद करेगा जिस पर वर्तमान में तत्काल ध्यान देने की आवश्यकता है।
भारत के कई शहरों में इस वर्ष कई बार खराब वायु गुणवत्ता की स्थिति उत्पन्न हुई, जिससे लाखों लोगों के लिये साँस लेना अस्वास्थ्यकर हो गया।
दिल्ली के प्रदूषण के बारे में दो महत्त्वपूर्ण अध्ययन (वर्ष 2015 में ‘शहरी उत्सर्जन’ शीर्षक अध्ययन और वर्ष 2018 में ‘TERI’ द्वारा आयोजित एक अध्ययन) ने प्रकट किया कि शहरों में धुँध (smog) का एक बड़ा कारण PM2।
5 और PM10 नामक सूक्ष्म कण से उत्पन्न प्रदूषण है।
ये कण मुख्यतः वाहनों और निर्माण गतिविधियों से उत्पन्न होते हैं।
इस परिदृश्य में, सड़क परिवहन में इलेक्ट्रिक वाहनों (EVs) के अंगीकरण में देश में वायु प्रदूषण की समस्या से प्रभावी ढंग से निपटने की क्षमता है।
भारत में सड़क परिवहन के विद्युतीकरण (Electrification of Road Transport) की आवश्यकता क्यों है?
वायु गुणवत्ता में सुधार:
वैश्विक स्तर पर, परिवहन क्षेत्र ईंधन दहन से होने वाले CO₂ उत्सर्जन में लगभग 25% और ग्रीनहाउस गैस (GHG) उत्सर्जन में 15% का योगदान देता है।
इंटरनेशनल ट्रांसपोर्ट फोरम की नवीनतम रिपोर्ट के अनुसार, वर्तमान राजनीतिक प्रतिबद्धताएँ पूरी तरह से लागू हों तो भी वर्ष 2050 तक परिवहन से होने वाला वैश्विक CO₂ उत्सर्जन 16% तक बढ़ जाएगा।
विश्व के 50 सबसे प्रदूषित शहरों में से 35 भारत में हैं।
सड़क परिवहन के विद्युतीकरण से मानदंड वायु प्रदूषकों, विशेष रूप से NOx और PM2।
5 को कम किया जा सकता है, जो परिवेशीय वायु गुणवत्ता (विशेष रूप से घनी आबादी वाले शहरों में) में सुधार के लिये महत्त्वपूर्ण है।
जीवाश्म ईंधन पर निर्भरता कम करना:
परिवहन क्षेत्र तेल पर बहुत अधिक निर्भर है जहाँ 95% माँग की पूर्ति पेट्रोलियम उत्पादों से होती है।
भारत की तेल मांग के लगभग आधे भाग के लिये परिवहन क्षेत्र ज़िम्मेदार है।
विद्युतीकरण इस निर्भरता को कम करेगा और स्वच्छ एवं अधिक संवहनीय ऊर्जा स्रोतों को बढ़ावा देगा।
विद्युतीकरण परिवहन के लिये ऊर्जा स्रोतों में विविधता लाकर ऊर्जा सुरक्षा को बढ़ावा देगा।
वैश्विक जलवायु परिवर्तन शमन:
विद्युतीकृत सड़क परिवहन जलवायु परिवर्तन से निपटने के वैश्विक प्रयासों के अनुरूप है।
इलेक्ट्रिक वाहनों में आम तौर पर कार्बन का कम उत्सर्जन होता है, जो ग्रीनहाउस गैस उत्सर्जन को कम करने की भारत की प्रतिबद्धता का समर्थन करता है।
वर्ष 2021 में विभिन्न शोधकर्ताओं ने दावा किया कि भारत में इलेक्ट्रिक वाहनों ने गैसोलीन कारों की तुलना में लगभग 19-34% तक कम GHG का उत्सर्जन किया।
आर्थिक विकास का संभावित स्रोत:
चूँकि भारत दुनिया का चौथा सबसे बड़ा कार निर्माता है, इलेक्ट्रिक वाहन आर्थिक विकास एवं निर्यात के संभावित स्रोत बन सकते हैं।
भारत सरकार वर्ष 2030 तक कुल परिवहन या गतिशीलता (mobility) के 30% के विद्युतीकरण के लिये प्रतिबद्ध है।
इलेक्ट्रिक गतिशीलता बैटरी निर्माण, नवीकरणीय ऊर्जा और चार्जिंग अवसंरचना जैसे क्षेत्रों में रोज़गार एवं नवाचार का सृजन भी करती है।
शहरी नियोजन और वास योग्यता (Urban Planning and Livability):
इलेक्ट्रिक वाहन साझा गतिशीलता (shared mobility) और कॉम्पैक्ट डिज़ाइन को बढ़ावा देकर शहरों में भीड़ कम करने में मदद कर सकते हैं।
यह पैदल यात्री के अनुकूल स्थानों, साइकिलिंग अवसंरचना और कुशल सार्वजनिक परिवहन के लिये अवसर के द्वार खोल सकता है, जो समग्र शहरी वास योग्यता या लिवेबिलिटी में योगदान करेगा।
भारत में सड़क परिवहन के विद्युतीकरण के राह की प्रमुख चुनौतियाँ
बिजली उत्पादन का डीकार्बोनाइज़ेशन:
विद्युतीकरण के माध्यम से सड़क परिवहन के डीकार्बोनाइज़ेशन की नीतियाँ अधिक प्रभावी नहीं होंगी क्योंकि ये महज प्रदूषण को वाहनों से थर्मल पावर जनरेटर की ओर स्थानांतरित कर देंगी।
प्रदूषण नियंत्रण उपायों के बिना, इलेक्ट्रिक वाहनों के लिये विद्युत हेतु कोयला बिजली संयंत्रों पर भारी निर्भरता के परिणामस्वरूप SO2 का उत्सर्जन कई गुना बढ़ ही सकता है।
EVs का जीवनचक्र कार्बन उत्सर्जन:
हाल के शोध ने निष्कर्ष निकाला है कि EVs को 200,000 किमी तक चलाये जाने बाद उनका जीवनकालीन कार्बन उत्सर्जन (‘whole of life’ carbon emissions) एक आंतरिक दहन इंजन वाहन के बराबर होगा।
जीवनकालीन कार्बन उत्सर्जन किसी उत्पाद, प्रक्रिया या प्रणाली के पूरे जीवन चक्र में उत्पादित कुल कार्बन उत्सर्जन होता है, जिसमें विनिर्माण, उपयोग और निपटान भी शामिल है।
लिथियम-आयन बैटरी के निर्माण के लिये बड़ी मात्रा में ऊर्जा की आवश्यकता और इलेक्ट्रिक वाहन का विशिष्ट वजन (जो फ्रेम में फ्रेम में अधिक स्टील एवं एल्यूमीनियम की आवश्यकता रखने वाले आंतरिक दहन इंजन/ICE वाहन की तुलना में औसतन 50% अधिक होता है) इसके कारणों में शामिल हैं।
विद्युतीकरण में प्रौद्योगिकीय बाधाएँ:
EVs के प्रमुख घटक लिथियम-आयन बैटरियों के उत्पादन के लिये विशिष्ट खनिजों और दुर्लभ मृदा तत्वों (rare earth elements) की आवश्यकता होती है।
भारत वर्तमान में बैटरी निर्माण के लिये आयात पर बहुत अधिक निर्भर है, जिससे आपूर्ति शृंखला में चुनौतियाँ पैदा हो रही हैं।
EV क्षेत्र के समक्ष विद्यमान वित्तीय चुनौतियाँ:
पारंपरिक वाहनों की तुलना में इलेक्ट्रिक वाहन खरीदने की अग्रिम लागत अपेक्षाकृत अधिक होती है।
उच्च आरंभिक लागत इसे कई संभावित खरीदारों के लिये कम किफायती बना देती है, जिससे EVs की मांग सीमित हो जाती है।
बेहतर अवसंरचना की ज़रूरत:
इंजन और अन्य कार्यशील कल-पुर्जों में अंतर के कारण EVs को पारंपरिक ICE वाहनों की तुलना में अलग चार्जिंग एवं रखरखाव अवसंरचना की आवश्यकता होती है।
भारत की मौजूदा चार्जिंग अवसंरचना EVs की बढ़ती मांग को संभालने के लिये अपर्याप्त सिद्ध हो सकती है।
वर्ष 2030 तक सड़क पर आठ करोड़ EVs होने के नीति आयोग के आकलन को देखते हुए भारत को वित्त वर्ष 2022 और 2030 के बीच कम से कम 39 लाख संचयी चार्जिंग स्टेशन स्थापित करने की आवश्यकता होगी।
निम्न बाज़ार पैठ या प्रवेश:
पिछले पाँच वर्षों में वैश्विक EV बाज़ार में सालाना औसतन 43% की वृद्धि हुई और वर्ष 2019 में दुनिया भर में EVs का ऑटोमोबाइल बाज़ार में प्रवेश या पैठ दर (penetration rate) लगभग 2।
6% रही।
भारत—जो वैश्विक स्तर पर चौथा सबसे बड़ा कार बाज़ार है, में अभी भी EVs की पैठ महज 1% के आसपास है और उसमें भी मुख्यतः इलेक्ट्रिक दोपहिया वाहनों का दबदबा है।
बाज़ार के आँकड़े बताते हैं कि वित्तीय वर्ष 2020 में इलेक्ट्रिक बसों और कारों की बिक्री महज 4000 यूनिट तक सीमित रही।
भारत में परिवहन विद्युतीकरण के लिये प्रमुख सरकारी पहलें
इलेक्ट्रिक वाहनों का तीव्र अंगीकरण और विनिर्माण (Faster Adoption and Manufacturing of Electric Vehicles- FAME) योजना II
नेशनल इलेक्ट्रिक मोबिलिटी मिशन प्लान (NEMMP)
उत्पादन-लिंक्ड प्रोत्साहन (PLI) योजना
परिवर्तनकारी गतिशीलता और बैटरी भंडारण पर राष्ट्रीय मिशन (National Mission on Transformative Mobility and Battery Storage)
वाहन स्क्रैपेज नीति (Vehicle Scrappage Policy)
ऊर्जा मंत्रालय: ऊर्जा मंत्रालय ने चार्जिंग अवसंरचना पर अपने संशोधित दिशानिर्देशों में निर्धारित किया है कि 3 किमी के ग्रिड में और राजमार्गों के दोनों किनारों पर प्रत्येक 25 किमी पर कम से कम एक चार्जिंग स्टेशन मौजूद होना चाहिये।
आवासन और शहरी कार्य मंत्रालय: इसने आवासीय और वाणिज्यिक भवनों में EVs चार्जिंग सुविधाओं के लिये 20% पार्किंग स्थान निर्धारित करने के लिये मॉडल बिल्डिंग उपनियम (MBBL) 2016 में संशोधन किया है।
विज्ञान और प्रौद्योगिकी विभाग: इसने इलेक्ट्रिक वाहन चार्जिंग अवसंरचना के लिये भारतीय मानकों को विकसित करने हेतु एक वृहत ‘चैलेंज’ कार्यक्रम शुरू किया।
पेट्रोल और डीजल पर उच्च कर: पेट्रोल एवं डीजल पर उच्च कर (खुदरा कीमतों का लगभग 60%) अधिरोपित करने, EVs पर वस्तु एवं सेवा कर (GST) को 12% से घटाकर 5% करने के साथ ही EV खरीदारों के लिये कर एवं अन्य प्रोत्साहनों की पेशकश करने से EVs के विकास को बढ़ावा मिलने की उम्मीद है।
भारत अन्य देशों की सफलता से क्या सीख ग्रहण कर सकता है?
एक सुपरिभाषित इलेक्ट्रिक मोबिलिटी रोडमैप स्थापित करना:
यूनाइटेड किंगडम: यूके ने वर्ष 2030 तक देश के परिवहन क्षेत्र को शून्य-उत्सर्जन कारों और वैन के साथ डीकार्बोनाइज़ करने की प्रतिबद्धताओं एवं कार्रवाइयों के साथ एक ट्रांसपोर्ट डीकार्बोनाइज़ेशन योजना लागू की है।
चिली एनर्जी रोडमैप 2018-2022: इसके तहत चिली ने वर्ष 2022 तक इलेक्ट्रिक कारों की मौजूदा संख्या को दस गुना बढ़ाने, वर्ष 2040 तक सार्वजनिक परिवहन का 100% विद्युतीकरण करने और वर्ष 2050 तक निजी स्टॉक में इलेक्ट्रिक कारों की 40% प्रवेश दर हासिल करने का लक्ष्य रखा है।
इलेक्ट्रिक गतिशीलता के कार्यान्वयन के लिये स्पष्ट लक्ष्य निर्धारित करना:
नॉर्वे: नॉर्वे ने वर्ष 2025 तक लाइट-ड्यूटी वाहनों (LDVs) और सार्वजनिक बस खंडों में 100% इलेक्ट्रिक वाहनों की बिक्री का लक्ष्य रखा है।
आसानी से उपलब्ध प्रोत्साहन:
दक्षिण कोरिया: इसने इलेक्ट्रिक कारों के लिये एकमुश्त खरीद सब्सिडी, इलेक्ट्रिक कारों के खरीद कर अधिभार में योजनाबद्ध कटौती जैसे उपाय किये हैं।
उपराष्ट्रीय स्तर पर कार्यान्वयन का प्रशासन करना:
कैलिफोर्निया: संघीय सरकार के स्तर पर उपलब्ध वित्तीय एवं गैर-वित्तीय प्रोत्साहन के साथ ही राज्य स्तर पर भी ऐसे प्रोत्साहनों से पूरकता प्रदान की जा रही है।
इस भूभाग के लिये स्पष्ट और विशिष्ट अंगीकरण लक्ष्य निर्धारित किये गए हैं।
तीव्र गति से EVs अपनाने वाले प्रमुख देश:
EV बिक्री में सर्वाधिक हिस्सेदारी रखने वाले शीर्ष 5 देश नॉर्वे (जहाँ वर्ष 2022 में यात्री वाहन बिक्री में EVs की हिस्सेदारी 80% रही), आइसलैंड (41%), स्वीडन (32%), नीदरलैंड (24%) और चीन (22%) हैं।
आगे की राह
सरकारी वाहनों का बेड़ा:
सरकार द्वारा उपयोग किये जाने वाले सभी वाहन 100% इलेक्ट्रिक होने चाहिये।
भारत में 7750 ई-ट्रकों की मांग है (वर्ष 2030 तक), जो यदि पूरी होती है तो देश में वर्ष 2050 तक 800 बिलियन लीटर से अधिक डीजल की बचत होगी।
सभी राज्यों द्वारा सरकारी स्वामित्व वाले बेड़े को इलेक्ट्रिक में बदलने के लिये स्पष्ट लक्ष्य एवं योजनाओं की घोषणा करने और उदाहरण के साथ इसका नेतृत्व करने की आवश्यकता है।
कुछ राज्यों, जैसे जैसे आंध्र प्रदेश, असम, मध्य प्रदेश, महाराष्ट्र, उत्तर प्रदेश और हरियाणा ने पहले ही सरकारी एजेंसियों के स्वामित्व वाले वाहनों को 100% EVs से प्रतिस्थापित करने का लक्ष्य निर्धारित कर लिया है।
चार्जिंग अवसंरचना के लिये कोष का निर्माण:
‘वायबिलिटी गैप फंडिंग’ (Viability Gap Funding) जैसे उपाय व्यवसाय के चार्जिंग स्टेशन संचालन की स्थापना की कुल लागत को कम कर सकने में सक्षम हैं।
प्राथमिकता क्षेत्र ऋण के अंतर्गत EVs को शामिल करना:
EVs के खुदरा वित्तपोषण को बढ़ावा देने के लिये इस क्षेत्र को भारतीय रिज़र्व बैंक के प्राथमिकता क्षेत्र ऋण (Priority Sector Lending- PSL) दिशानिर्देशों के अंतर्गत लाया जाना चाहिये।
PSL अधिदेश, जो राष्ट्रीय प्राथमिकता रखने वाले क्षेत्रों के लिये औपचारिक ऋण की आपूर्ति में सुधार का एक सिद्ध ट्रैक रिकॉर्ड रखता है, बैंकों और NBFCs को EVs के लिये अपने वित्तपोषण को बढ़ाने के लिये एक मज़बूत नियामक प्रोत्साहन प्रदान करने में सक्षम है।
वित्तीय मॉडल के माध्यम से नवाचार:
नीति आयोग ने EVs को अवसंरचना उप-क्षेत्र के रूप में मान्यता देने और EVs को RBI के अंतर्गत एक अलग रिपोर्टिंग श्रेणी के रूप में शामिल करने का सुझाव दिया है।
‘ग्रीन बॉण्ड’ जैसे नए वित्तपोषण मॉडल इलेक्ट्रिक बसों के अंगीकरण को बढ़ावा देने के लिये अत्यंत महत्त्वपूर्ण हैं।
उत्पादों के माध्यम से नवाचार:
भारत ने सार्वजनिक जन परिवहन में एक महत्त्वपूर्ण नवाचार को दर्ज करते हुए अपनी पहली इलेक्ट्रिक डबल-डेकर बस पेश की है।
यह विशिष्ट बस शहरी यात्रा के लिये एक इष्टतम समाधान के रूप में सामने आई है, जो कम रोड स्पेस के साथ प्रति फुटप्रिंट अधिक यात्री क्षमता को प्रदर्शित करती है।
प्रौद्योगिकी के माध्यम से अभिनव समाधान:
डेटा मॉनिटरिंग और एनालिटिक्स जैसे आईटी-सक्षम समाधानों का एकीकरण परिचालन प्रदर्शन को उन्नत करने, यात्रियों को बनाए रखने और पैसेंजर ट्रिप्स को बढ़ावा देने के लिये महत्त्वपूर्ण है।
निजी क्षेत्र की भागीदारी को सुगम बनाना:
निजी क्षेत्र इलेक्ट्रिक वाहन चार्जिंग अवसंरचना का विकास करने, EV अंगीकरण के एक महत्त्वपूर्ण पहलू को संबोधित करने और अधिकाधिक व्यक्तियों एवं व्यवसायों को इलेक्ट्रिक गतिशीलता को अपनाने के लिये प्रोत्साहित करने में सक्रिय रुचि रखता है।
सतत् गतिशीलता की ओर आगे बढ़ना:
नीति आयोग ने ‘डीकार्बोनाइज़िंग ट्रांसपोर्ट 2023’ शीर्षक रिपोर्ट में सुझाव दिया है कि एक सफल ‘परिवहन रूपांतरण’ (transport transformation) की प्राप्ति के लिये ‘गतिशीलता संक्रमण’ (mobility transition) और ‘परिवहन में ऊर्जा संक्रमण’ (energy transition in transport) की आवश्यकता होगी।
21वीं सदी में मानव जाति के समक्ष विद्यमान दो सबसे महत्त्वपूर्ण मुद्दे हैं- जलवायु परिवर्तन (climate change) और खाद्य असुरक्षा (food insecurity)।
जलवायु परिवर्तन के कुछ जारी प्रभाव जैसे हीट वेव्स , आकस्मिक बाढ़, सूखा और चक्रवात जीवन और आजीविका को नकारात्मक रूप से प्रभावित कर रहे हैं।
कथित तौर पर विश्व के दक्षिणी महाद्वीप जलवायु परिवर्तन के कारण गंभीर सूखे का सामना कर रहे हैं, जिसका कृषि उत्पादन और किसानों की आजीविका पर नकारात्मक प्रभाव पड़ रहा है।
जनसंख्या विस्तार और आहार परिवर्तन दोनों ही खाद्य की मांग में वृद्धि में योगदान दे रहे हैं।
कृषि उत्पादन पर पर्यावरण का प्रभाव कठिनाई को और बढ़ा ही रहा है।
जलवायु परिवर्तन के परिणामस्वरूप पारंपरिक कृषि पद्धतियाँ कम उत्पादक होती जा रही हैं।
जलवायु परिवर्तन किसानों के समक्ष विद्यमान खतरों को और बढ़ा रहा है, जिससे वे अपने कृषि अभ्यासों के पुनर्मूल्यांकन के लिये प्रेरित हो रहे हैं।
जलवायु परिवर्तन के नकारात्मक प्रभावों को कम करने के लिये किसान विभिन्न प्रकार के अनुकूलन उपाय कर रहे हैं।
जलवायु परिवर्तन के अनुकूलन एवं शमन की दोहरी चुनौतियों और खाद्य मांग को पूरा करने के लिये वर्ष 2050 तक कृषि उत्पादन में 60% की वृद्धि लाने की तीव्र आवश्यकता से एक समग्र रणनीति की आवश्यकता प्रेरित हुई है।
जलवायु-स्मार्ट कृषि क्या है?
जलवायु-कुशल या जलवायु-स्मार्ट कृषि (Climate-Smart Agriculture) एक दृष्टिकोण है जो कृषि-खाद्य प्रणालियों को हरित एवं जलवायु प्रत्यास्थी अभ्यासों में बदलने के लिये कार्रवाइयों को निर्देशित करने में मदद करती है।
यह सतत् विकास लक्ष्य (SDGs) और पेरिस समझौते जैसे अंतर्राष्ट्रीय स्तर पर सहमत लक्ष्यों तक पहुँचने का समर्थन करती है।
इसका लक्ष्य तीन मुख्य उद्देश्यों की पूर्ति करना है:
कृषि उत्पादकता और आय में सतत रूप से वृद्धि करना
जलवायु परिवर्तन के प्रति अनुकूलन और प्रत्यास्थता का निर्माण करना
ग्रीनहाउस गैस (GHG) उत्सर्जन को कम करना और/या उन्हें समाप्त करना
जलवायु-स्मार्ट कृषि अभ्यासों के कुछ उदाहरण हैं:
जलवायु-प्रत्यास्थी फसल किस्मों की खेती करना (Cultivating Climate-Resilient Crop Varieties): ऐसी फसलों की खेती जो तापमान एवं वर्षा परिवर्तन, कीटों, बीमारियों और लवणता के प्रति अधिक प्रतिरोधी हों, किसानों को फसल उत्पादन पर जलवायु परिवर्तन के प्रतिकूल प्रभावों से निपटने में मदद कर सकती हैं।
उदाहरण के लिये, उप-सहारा अफ्रीका में सूखा-सहिष्णु मक्के की किस्मों को विकसित और प्रसारित किया गया है, जिससे लाखों छोटे किसानों को लाभ प्राप्त हुआ है।
संरक्षण कृषि (Conservation Agriculture): बिना जुताई एवं कम जुताई वाली खेती (No-till and reduced-tillage cultivation), मृदा को ढँके रखने के लिये फसल अवशेषों एवं फसल आवरण का उपयोग करना और मृदा की उर्वरता एवं जैव विविधता को बढ़ाने के लिये फसल चक्र या क्रॉप रोटेशन ऐसे कुछ अभ्यास हैं जो संरक्षण कृषि के अंतर्गत शामिल हैं।
ये अभ्यास मृदा के कटाव को कम कर सकते हैं, जलधारण क्षमता में सुधार कर सकते हैं, कार्बन पृथक्करण (carbon sequestration) को बढ़ा सकते हैं और ग्रीनहाउस गैस उत्सर्जन को कम कर सकते हैं।
कृषि वानिकी (Agroforestry): वृक्षों एवं झाड़ियों को फसलों एवं पशुधन के साथ एकीकृत कर अधिक विविध और उत्पादक कृषि प्रणालियों का सृजन किया जा सकता है जो किसानों और पर्यावरण के लिये विभिन्न लाभ प्रदान करती हैं।
कृषि वानिकी मृदा की गुणवत्ता बढ़ा सकती है, जल की बचत कर सकती है, आय के स्रोतों में विविधता ला सकती है, ईंधन लकड़ी एवं चारा उपलब्ध करा सकती है और कार्बन पृथक्करण में योगदान कर सकती है।
परिशुद्ध सिंचाई (Precision Irrigation): ड्रिप सिंचाई, स्प्रिंकलर सिंचाई, वर्षा जल संचयन आदि प्रभावकारी जलवायु-स्मार्ट कृषि रणनीतियों के उदाहरण हैं जिनका उपयोग जल उपयोग दक्षता को अधिकतम करने और पर्यावरण पर नकारात्मक प्रभावों को कम करने के लिये किया जा सकता है।
वास्तविक समय में मृदा की नमी और फसल की जल आवश्यकताओं की निगरानी करने के लिये परिशुद्ध सिंचाई में सेंसर, ड्रोन और उपग्रह इमेजरी जैसे घटकों का योग किया जा सकता है।
परिवर्तनीय दर उर्वरकीकरण (Variable Rate Fertilization): सही समय और स्थान पर सही मात्रा में उर्वरक के प्रयोग से फसल की पैदावार को इष्टतम किया जा सकता है तथा पोषक तत्वों की हानि और ग्रीनहाउस गैस उत्सर्जन को कम किया जा सकता है।
प्रत्येक फसल और खेत की विशिष्ट आवश्यकताओं के अनुरूप उर्वरक के प्रयोग के लिये मृदा परीक्षण, रिमोट सेंसिंग और परिशुद्ध कृषि प्रौद्योगिकियों का उपयोग कर परिवर्तनीय दर उर्वरकी की स्थिति प्राप्त की जा सकती है।
जलवायु स्मार्ट कृषि के प्रमुख लाभ 
कृषि उत्पादकता में वृद्धि: चूँकि उत्पादन संसाधन कम होते जा रहे हैं और कृषि उत्पादों की मांग बढ़ रही है, जलवायु परिवर्तनशीलता (climate variability) से निपटने के लिये संसाधन-कुशल खेती (resource-efficient farming) की आवश्यकता है।
भारत में जलवायु परिवर्तन के कारण फसल उपज में गिरावट (वर्ष 2010 और 2039 के बीच) 9% के उच्च स्तर तक पहुँच सकती है।
CSA जलवायु अनुकूलन, शमन और खाद्य सुरक्षा में महत्त्वपूर्ण योगदान देती है।
भारत में उपयोग की जाने वाली विभिन्न जलवायु-स्मार्ट तकनीकों के अध्ययन से पता चलता है कि वे कृषि उत्पादन में सुधार करती हैं, कृषि को सतत/संवहनीय एवं विश्वसनीय बनाती हैं और GHG उत्सर्जन को कम करती हैं।
गेहूँ उत्पादन के संबंध में उत्तर-पश्चिम सिंधु-गंगा मैदान के एक अध्ययन से पता चलता है कि स्थल-विशिष्ट जुताई-रहित खेती उर्वरक प्रबंधन के लिये लाभप्रद है और GHG उत्सर्जन को कम करते हुए कृषि उपज, पोषक तत्व उपयोग दक्षता एवं लाभप्रदता को बढ़ावा दे सकती है।
इसके अलावा, CSA का महत्त्व पारिस्थितिक स्थिरता बनाए रखते हुए कृषि उत्पादन बढ़ाने की क्षमता में भी निहित है।
यह सहसंबंध न केवल एक वांछित परिणाम है, बल्कि गर्म होते ग्रह में दीर्घकालिक खाद्य सुरक्षा एवं संवहनीय संसाधन उपयोग के लिये भी आवश्यक है।
GHG उत्सर्जन में कमी: कृषि क्षेत्र बड़ी मात्रा में GHG का उत्सर्जन करता है।
वर्ष 2018 में GHG उत्सर्जन में कृषि क्षेत्र की हिस्सेदारी 17% थी।
इस परिदृश्य में, GHG उत्सर्जन को कम करने और जैव विविधता की रक्षा करने के लिये CSA का कार्यान्वयन महत्त्वपूर्ण है।
इसके अलावा, यह कृषि भूमि में कार्बन भंडारण की संवृद्धि में सहायता करता है।
GHG उत्सर्जन को कम कर ‘ग्लोबल वार्मिंग’ को सीमित करने का पेरिस समझौते का लक्ष्य प्रत्यक्ष रूप से CSA की सफलता से संबद्ध है।
कृषि वानिकी और कार्बन पृथक्करण CSA उपायों के दो उदाहरण हैं जो भारत को अपने अंतर्राष्ट्रीय दायित्वों की पूर्ति करने और जलवायु परिवर्तन के विरुद्ध वैश्विक संघर्ष में योगदान देने में मदद कर सकते हैं।
छोटे और सीमांत किसानों के लिये सहायता: अधिकांश भारतीय किसान छोटे या सीमांत किसान हैं।
इस परिदृश्य में, उनके लाभ की वृद्धि करने में CSA महत्त्वपूर्ण भूमिका निभा सकती है।
जलवायु भेद्यता (climate vulnerability) और कृषि महत्त्व का अंतर्संबंध भारत को एक ऐसे अनूठे परिदृश्य में रखता है जहाँ CSA को अपनाना न केवल वांछनीय है बल्कि आवश्यक भी है।
जैव विविधता संरक्षण: CSA का पारिस्थितिकी तंत्र-आधारित दृष्टिकोण और विभिन्न फसल किस्में फसल भूमि एवं जंगली क्षेत्रों को एक साथ सह-अस्तित्व में रखने में मदद करती हैं।
यह सहयोगात्मक प्रयास देशी पौध प्रजातियों को सुरक्षित रखने, परागणकों की आबादी को स्थिर बनाये रखने और पर्यावास क्षरण के प्रभावों को कम करने में मदद करता है।
जलवायु परिवर्तन के प्रभाव को कम करना: CSA फसल विविधीकरण को बढ़ावा देती है, जल दक्षता बढ़ाती है और सूखा-प्रतिरोधी फसल प्रकारों को एकीकृत करती है—जो जलवायु परिवर्तन के विघटनकारी प्रभावों को कम करने में मदद करती हैं।
CSA जलवायु संबंधी खतरों और झटकों के जोखिम को कम कर लघु मौसम अवधि एवं अनियमित मौसम पैटर्न जैसे दीर्घकालिक तनावों का सामना करने में प्रत्यास्थता को बढ़ाती है।
भारत में जलवायु स्मार्ट कृषि के समक्ष विद्यमान प्रमुख चुनौतियाँ 
जागरूकता और ज्ञान की कमी: नई कृषि पद्धतियों को अपनाने में यह एक आम चुनौती है।
किसानों और विस्तार कार्यकर्ताओं (extension workers) के बीच CSA के लाभों या इन अभ्यासों को प्रभावी ढंग से लागू करने के तरीके के बारे में जानकारी की कमी हो सकती है।
वित्त, बीमा और बाज़ार तक सीमित पहुँच: किसानों के लिये CSA से जुड़ी नई तकनीकों एवं अभ्यासों में निवेश कर सकने के लिये वित्तपोषण महत्त्वपूर्ण है।
वित्त, बीमा और बाज़ार तक पहुँच की कमी CSA को अपनाने में बाधक सिद्ध हो सकती है।
अपर्याप्त अवसंरचना और संस्थागत समर्थन: CSA की सफलता सहायक अवसंरचना और संस्थानों पर निर्भर करती है।
इसमें सिंचाई प्रणालियाँ, भंडारण सुविधाएँ और विभिन्न संगठन शामिल हैं जो सहायता एवं मार्गदर्शन प्रदान कर सकते हैं।
उच्च लागत और जोखिम: नई प्रौद्योगिकियों और अभ्यासों को अपनाने से संबंद्ध आरंभिक लागत किसानों के लिये एक महत्त्वपूर्ण बाधा सिद्ध हो सकती है।
इसके अतिरिक्त, जोखिम की आशंका भी इसे अपनाने से हतोत्साहित कर सकती है।
नीति और नियामक बाधाएँ: जो नीतियाँ CSA का समर्थन या प्रोत्साहन नहीं करतीं, वे एक बड़ी बाधा सिद्ध हो सकती हैं।
नियामक बाधाएँ भी CSA अभ्यासों के विस्तार की गति को मंद कर सकती हैं।
जलवायु-स्मार्ट कृषि को बेहतर ढंग से अपनाने के लिये कौन-से उपाय किये जाने चाहिये?
क्षमता निर्माण और जागरूकता: प्रशिक्षण, प्रदर्शन, किसानों का परस्पर संपर्क और मास मीडिया के माध्यम से CSA के सिद्धांतों एवं अभ्यासों पर किसानों और विस्तार कार्यकर्ताओं की क्षमता एवं जागरूकता की वृद्धि करना।
वित्तीय और तकनीकी सहायता: CSA प्रौद्योगिकियों और नवाचारों को अपनाने के लिये किसानों को वित्तीय एवं तकनीकी सहायता (जैसे सब्सिडी, ऋण, बीमा, बाज़ार लिंकेज और डिजिटल प्लेटफॉर्म) प्रदान करना।
नीतिगत और संस्थागत सुदृढ़ीकरण: CSA को बढ़ावा देने और इसके स्तर को बढ़ाने के लिये नीतिगत एवं संस्थागत ढाँचे को सुदृढ़ करना, जैसे जलवायु परिवर्तन पर राष्ट्रीय एवं राज्य कार्य-योजनाओं में CSA को एकीकृत करना, एक समर्पित CSA फंड का सृजन करना और CSA समन्वय समिति की स्थापना करना।
हाशिये पर स्थित समूहों को भागीदारी के लिये प्रोत्साहित करना: CSA योजना-निर्माण एवं कार्यान्वयन में महिलाओं और हाशिये पर स्थित समूहों की भागीदारी एवं सशक्तीकरण को प्रोत्साहित करना, जैसे कि CSA समितियों में उनका प्रतिनिधित्व सुनिश्चित करना, उन्हें संसाधनों एवं अवसरों तक समान पहुँच प्रदान करना और उनकी विशिष्ट आवश्यकताओं एवं प्राथमिकताओं को संबोधित करना।
नवाचार और सहकार्यता का समर्थन: संदर्भ-विशिष्ट एवं मांग-प्रेरित CSA समाधानों को विकसित करने और प्रसारित करने के लिये विभिन्न अभिकर्ताओं एवं क्षेत्रों के बीच नवाचार और सहकार्यता को बढ़ावा देना, जैसे कि भागीदारीपूर्ण अनुसंधान में किसानों को शामिल करना, सार्वजनिक-निजी भागीदारी का सृजन करना और बहु-हितधारक मंचों की सुविधा प्रदान करना।
जलवायु-स्मार्ट कृषि के लिये प्रमुख पहलें
राष्ट्रीय जलवायु परिवर्तन अनुकूलन कोष (National Adaptation Fund for Climate Change), जलवायु प्रत्यास्थी/सुनम्य कृषि पर राष्ट्रीय नवाचार मृदा स्वास्थ्य मिशन (Soil Health Mission), प्रधानमंत्री कृषि सिंचाई योजना, परंपरागत कृषि विकास योजना, बायोटेक-किसान (Biotech-KISAN) और जलवायु-स्मार्ट ग्राम (Climate Smart Village) भारत में CSA पर केंद्रित सरकारी पहलों के कुछ प्रमुख उदाहरण हैं।
विभिन्न सार्वजनिक और निजी क्षेत्र की संस्थाएँ, जैसे किसान-उत्पादक संगठन (FPOs) और गैर-सरकारी संगठन (NGOs) भी CSA को अपनाने की दिशा में कार्य कर रहे हैं।
जलवायु परिवर्तन, कृषि और खाद्य सुरक्षा (Climate Change, Agriculture and Food Security- CCAFS) पर CGIAR अनुसंधान कार्यक्रम,जो अनुसंधान संगठनों की एक वैश्विक साझेदारी है, खाद्य सुरक्षा, गरीबी और जलवायु परिवर्तन की परस्पर संबद्ध चुनौतियों के समाधान का उद्देश्य रखता है।
विश्व बैंक समूह,जो विकासशील देशों में CSA परियोजनाओं एवं कार्यक्रमों के समर्थन के लिये ऋण, अनुदान एवं तकनीकी सहायता प्रदान करता है।
जलवायु-स्मार्ट कृषि पर वैश्विक गठबंधन (Global Alliance for Climate-Smart Agriculture- GACSA),जो एक स्वैच्छिक मंच है, CSA के संबंध में ज्ञान साझेदारी, नीति संवाद और निवेश की सुविधा के लिये सरकारों, नागरिक समाज, किसानों, अनुसंधान संस्थानों और निजी क्षेत्र को एक साथ लाता है।
‘क्लाइमेट-स्मार्ट एग्रीकल्चर यूथ नेटवर्क’ (CSAYN),जो विभिन्न देशों के युवाओं का एक समूह है जो युवाओं और अन्य हितधारकों के बीच CSA जागरूकता एवं कार्रवाई को बढ़ावा दे रहा है।
व्यापक आर्थिक दृष्टिकोण से नवंबर 2023 का माह अब तक व्यापक रूप से उत्साहजनक रहा है और उम्मीद है कि जब भारत के लिये दूसरी तिमाही के सकल घरेलू उत्पाद (GDP) के आँकड़े जारी किये जाएँगे तो वे सकारात्मक रहेंगे।
भारतीय अर्थव्यवस्था ने वित्तीय वर्ष 2023-24 (Q2 FY24) की दूसरी तिमाही में अपनी विकास गति को बनाए रखा है और मज़बूत फैक्ट्री विस्तार एवं उच्च खपत के साथ इसके लगभग 7% बढ़ने का अनुमान है।
वित्तीय वर्ष 2024 में भारतीय अर्थव्यवस्था की प्रगति कैसी रही?
वित्त वर्ष 2023-2024 की पहली तिमाही में भारत की GDP ने 7।
8% वृद्धि दर्ज की।
ई-वे बिल, वस्तु एवं सेवा कर (GST) संग्रह, क्रेडिट वृद्धि, बिजली की खपत और अन्य गतिशीलता संकेतक जैसे कारकों के कारण दूसरी तिमाही के लिये विकास अनुमान 7% का आँकड़ा छू सकता है, जो स्वस्थ निजी खपत एवं फैक्ट्री आउटपुट, मज़बूत सेवा गतिविधि और सरकारी पूंजीगत व्यय के कुल आवंटन व्यय या फ्रंट-लोडिंग (जिसका आधिकारिक अनुमान नवंबर 2023 के अंत तक जारी किया जाएगा) का संकेत देता है।
केंद्र सरकार ने वर्ष की पहली छमाही में FY24 के बजटीय पूंजीगत व्यय का लगभग 49% खर्च कर लिया है जो वर्ष 2022 में इसी अवधि में किये गए व्यय से 43% अधिक है।
वे कौन-से कारक हैं जिन्होंने सुदृढ़ विकास में योगदान दिया है?
भू-राजनीतिक कारक:
वैश्विक भू-राजनीति में, पश्चिम एशिया से सकारात्मक संकेत सामने आए हैं, जहाँ बताया जा रहा है कि इज़राइल और हमास एक संक्षिप्त युद्धविराम के लिये सहमत हो गए हैं।
एक और सकारात्मक घटनाक्रम यह रहा कि अमेरिका और चीन के राष्ट्रपति के बीच एक शिखर सम्मेलन संपन्न हुआ जहाँ पश्चिम एशिया की स्थिति, ईरान, ताइवान, जलवायु परिवर्तन और सैन्य संचार सहित विभिन्न वैश्विक एवं द्विपक्षीय मुद्दों पर चर्चा की गई।
यद्यपि कोई संयुक्त वक्तव्य जारी नहीं किया गया या किसी औपचारिक सहयोग की घोषणा नहीं की गई, लेकिन इस शिखर सम्मेलन ने एक सकारात्मक एवं महत्त्वपूर्ण संकेत दिया कि परस्पर सहयोग आशंकित विश्व को लाभ पहुँचा सकता है।
आर्थिक कारक:
बाह्य कारक:
मुद्रास्फीति में सुधार: विकसित विश्व में मुद्रास्फीति के हालिया आँकड़ों से एक सकारात्मक संकेत प्रकट हुआ है।
अमेरिका की उपभोक्ता मूल्य सूचकांक (Consumer Price Index- CPI) आधारित मुद्रास्फीति अक्टूबर में 3।
2% थी, जो सितंबर में 3।
7% रही थी।
इसके साथ ही, यूरोपीय संघ (EU) में भी मुद्रास्फीति पिछले माह के 4।
3% से तेज़ी से गिरकर 2।
9% हो गई।
बॉण्ड यील्ड में सुधार: वैश्विक स्तर पर बॉण्ड यील्ड (Bond Yield) में सुधार आया और इक्विटी (equities) में बढ़ोतरी हुई है क्योंकि इन आँकड़ों ने उम्मीद जगाई है कि मुद्रास्फीति के विरुद्ध संघर्ष संभवतः अपने अंजाम तक पहुँच गया है।
आंतरिक कारक:
मुद्रास्फीति में गिरावट: खुदरा मुद्रास्फीति (Retail inflation) में 10 आधार अंक का सुधार हुआ और यह 4।
9% हो गई, जो चार माह में न्यूनतम है।
कोर मुद्रास्फीति (Core inflation) घटकर 4।
2% पर आ गई।
थोक मूल्य सूचकांक (Wholesale Price Index- WPI) में वर्ष 2022 में इसी अवधि की तुलना में 0।
52% की गिरावट आई, जो लगातार सातवें माह गिरावट को प्रकट करता है और इससे उत्पादकों को नरम इनपुट कीमतों के माध्यम से राहत मिली।
कच्चे तेल की कीमतों में स्थिरता: वैश्विक कच्चे तेल की कीमतों में नरमी जारी है और यह एक मंदी बाज़ार या बेयर मार्केट (bear market) की ओर बढ़ती नज़र आ रही है।
वेस्ट टेक्सास इंटरमीडिएट (West Texas Intermediate) सितंबर के उच्चतम स्तर से लगभग 20% नीचे आ गया है।
त्योहार: त्योहारी मौसम भी सकारात्मक स्थिति में समाप्त हुआ।
कॉन्फ़ेडरेशन ऑफ ऑल इंडिया ट्रेडर्स (CAIT) के अनुसार, इस त्योहारी मौसम के दौरान भारत के खुदरा बाज़ारों में 3।
75 लाख करोड़ रुपए का रिकॉर्ड कारोबार हुआ।
इसमें अन्य त्योहारों के दौरान संपन्न 50,000 करोड़ रुपए के अतिरिक्त व्यापार को भी जोड़ें तो संकेत उत्साहवर्धक हैं।
वे कौन-से कारक हैं जिन पर भारत को नज़र रखनी चाहिये?
तेल की कीमतें: तेल की कीमतों पर सावधानीपूर्वक नज़र रखने की ज़रूरत है जहाँ पेट्रोलियम निर्यातक देशों के संगठन (Organization of the Petroleum Exporting Countries- OPEC) और उसके सहयोगी (OPEC+) के नेता इस माह के अंत में उत्पादन लक्ष्य की समीक्षा करने वाले हैं।
समूह कीमतों में वृद्धि का बचाव करना चाहेगा और वे अपनी मूल्य निर्धारण शक्ति का लाभ उठाकर तथा यह सुनिश्चित कर ऐसा कर सकते हैं कि आपूर्ति में कटौती के विस्तार के माध्यम से आपूर्ति घाटे को बनाए रखा जाए।
निम्नलिखित उपाय भारत को OPEC+ पर अपनी निर्भरता कम करने में मदद कर सकते हैं:
तेल आयात के स्रोतों में विविधता लाना: भारत ने अपने कच्चे तेल आपूर्तिकर्ताओं की संख्या वर्ष 2006-07 में 27 देशों से बढ़ाकर वर्ष 2021-22 में 39 कर ली जहाँ कोलंबिया, लीबिया, गैबॉन, इक्वेटोरियल गिनी आदि नए आपूर्तिकर्ताओं से संलग्न हुआ तो अमेरिका और रूस जैसे देशों के साथ अपने संबंध मज़बूत बनाए।
जैव-ईंधन अर्थव्यवस्था को गति देना: भारत पेट्रोल में इथेनॉल ब्लेंडिंग को वर्ष 2013-14 में 1।
53% से बढ़ाकर वर्ष 2025-26 तक 20% के स्तर तक लाकर अपनी जैव-ईंधन अर्थव्यवस्था (Bio-fuel Economy) को विकसित कर रहा है।
सरकार ने प्रति वर्ष कम से कम 5 MMT हरित हाइड्रोजन उत्पादन क्षमता विकसित करने के लिये राष्ट्रीय हरित हाइड्रोजन मिशन (National Green Hydrogen Mission) भी शुरू किया है।
नवीकरणीय ऊर्जा स्रोत की ओर आगे बढ़ना: भारत अपने तेल की खपत और कार्बन फुटप्रिंट को कम करने के लिये प्राकृतिक गैस एवं नवीकरणीय ऊर्जा स्रोतों के उपयोग को बढ़ावा दे रहा है।
सरकार ने वर्ष 2030 तक ऊर्जा मिश्रण में प्राकृतिक गैस की हिस्सेदारी 6% से बढ़ाकर 15% करने का लक्ष्य रखा है।
सरकार ने वर्ष 2030 तक गैर-जीवाश्म ईंधन आधारित स्रोतों से 500 गीगावॉट स्थापित क्षमता हासिल करने के लक्ष्य की भी घोषणा की है।
बाह्य माँग: बाह्य मांग माहौल अभी भी बहुत कमज़ोर बना हुआ है और विश्व व्यापार वृद्धि ऐतिहासिक रूप से निचले स्तर पर बनी हुई है, जिसमें सुधार के बहुत कम संकेत हैं।
वस्तुतः इसके वर्ष 2022 में 5% से घटकर 2023 में 1% होने का अनुमान है।
घरेलू माँग को बढ़ावा देना: सरकार ने निवेश माहौल को बढ़ावा देने के लिये कई उपायों की घोषणा की है, जैसे प्रत्यक्ष विदेशी निवेश (FDI) मानदंडों को आसान बनाना, कॉर्पोरेट कर की दर को कम करना और विभिन्न क्षेत्रों के लिये उत्पादन-आधारित प्रोत्साहन (PLI) योजना शुरू करना।
ये पहलें वृहत घरेलू एवं विदेशी निवेश आकर्षित करने और लोगों के लिये अधिक नौकरियाँ एवं आय के अवसर पैदा करने में मदद कर सकती हैं।
निर्यात प्रतिस्पर्द्धात्मकता बढ़ाना: भारत बेहतर गुणवत्ता, बढ़ी हुई उत्पादकता, विविधीकृत निर्यात बाज़ार और सुव्यवस्थित व्यापार सुविधा के माध्यम से निर्यात प्रतिस्पर्द्धात्मकता को बढ़ावा दे सकता है।
सरकार ने कारोबार सुगमता (ease of doing business) में सुधार लाने, GST व्यवस्था को सरल बनाने, राष्ट्रीय लॉजिस्टिक्स नीति को लागू करने और श्रम कानूनों में सुधार के लिये कदम उठाए हैं।
ये उपाय निर्यातकों के लिये नियामक एवं लॉजिस्टिक बाधाओं को कम करने और उन्हें वैश्विक बाज़ार में अधिक कुशल एवं प्रतिस्पर्द्धी बनाने में मदद कर सकते हैं।
क्षेत्रीय और द्विपक्षीय व्यापार समझौतों को आगे बढ़ाना: भारत अपने साझेदारों और संभावित बाज़ारों के साथ क्षेत्रीय एवं द्विपक्षीय व्यापार समझौतों को आगे बढ़ा सकता है, जो उसकी बाज़ार पहुँच का विस्तार करने, टैरिफ एवं नॉन-टैरिफ बाधाओं को कम करने और व्यापार एवं निवेश प्रवाह को बढ़ावा देने में मदद कर सकता है।
सरकार ने व्यापक एवं प्रगतिशील ट्रांस-पैसिफिक भागीदारी समझौते (Comprehensive and Progressive Agreement for Trans-Pacific Partnership- CPTPP) में शामिल होने में अपनी रुचि व्यक्त की है, जो 11 देशों के बीच एक वृहत क्षेत्रीय व्यापार समझौता है।
भारत यूरोपीय संघ, ब्रिटेन, ऑस्ट्रेलिया और खाड़ी सहयोग परिषद (GCC) के साथ मुक्त व्यापार समझौतों (FTAs) पर भी बातचीत कर रहा है।
ये समझौते भारत को अपने व्यापार संबंधों में विविधता लाने और क्षेत्रीय मूल्य शृंखलाओं से लाभ उठाने में मदद कर सकते हैं।
मौद्रिक और राजकोषीय नीतियाँ: भारत को स्थानीय एवं वैश्विक, दोनों प्रभावों को ध्यान में रखते हुए अपनी मौद्रिक और राजकोषीय नीतियों को संरेखित करना चाहिये।
विशेषज्ञ अमेरिका और अन्य जगहों के विपरीत, इन नीतियों के प्रभावी समन्वय के लिये भारत की प्रशंसा करते हैं।
भारतीय रिज़र्व बैंक (RBI) और वित्त मंत्रालय ने वैश्विक जोखिमों और जारी मुद्रास्फीति संबंधी चिंताओं का कुशलता से प्रबंधन किया है।
सरकार अपने 5।
9% जीडीपी राजकोषीय घाटे के लक्ष्य की ओर बढ़ रही है और उसे इस लक्ष्य के प्रति अपनी प्रतिबद्धता पर बल देना चाहिये।
क्वांटम कंप्यूटिंग (Quantum Computing- QC) और कृत्रिम बुद्धिमत्ता (Artificial Intelligence- AI) हमारे युग की दो सबसे परिवर्तनकारी प्रौद्योगिकियाँ हैं, जो संगणना और संज्ञान/अनुभूति की सीमाओं का विस्तार कर रही हैं।
हालाँकि आरंभ में वे अलग-अलग पथों का अनुसरण करते प्रतीत हो सकते हैं, QC गति एवं समानांतरता की सीमाओं को पुनर्परिभाषित करता है जबकि AI बुद्धिमत्ता और स्वचालन की हमारी समझ को नया आकार प्रदान करता है।
जब ये पथ आपस में जुड़ते हैं तो संभावित परिणाम असाधारण और दुर्जेय हो जाते हैं।
क्वांटम कंप्यूटिंग और कृत्रिम बुद्धिमत्ता का अभिसरण एक-दूसरे की शक्ति को बढ़ाता है; यह एक ऐसे सहजीवी संबंध की पेशकश करता है जो पारंपरिक कंप्यूटिंग की सीमाओं को पार कर जाता है।
क्वांटम कंप्यूटिंग क्या है?
क्वांटम कंप्यूटिंग एक ऐसी प्रक्रिया है जो पारंपरिक कंप्यूटरों के लिये बहुत बड़ी या जटिल समस्याओं को हल करने के लिये क्वांटम यांत्रिकी के नियमों का उपयोग करती है।
क्वांटम कंप्यूटर बहुआयामी क्वांटम एल्गोरिदम के संचालन एवं समाधान के लिये क्यूबिट (qubits) पर निर्भर करते हैं।
क्यूबिट क्वांटम सूचना (quantum information) की एक मूलभूत इकाई है जो दोनों स्थितियों के सुसंगत सुपरपोजिशन में हो सकती है।
क्यूबिट पारंपरिक या क्लासिकल बिट्स का क्वांटम एनालॉग है, जो केवल 0 या 1 हो सकता है, लेकिन सामान्य बिट के विपरीत (जो केवल 0 या 1 हो सकता है) एक क्यूबिट ऐसी स्थिति में भी हो सकता है जहाँ यह दोनों एक ही समय में हो।
क्यूबिट को विभिन्न भौतिक प्रणालियों, जैसे ट्रैप्ड आयन (trapped ions), फोटॉन या सुपरकंडक्टिंग सर्किट का उपयोग कर कार्यान्वित किया जा सकता है।
क्वांटम कंप्यूटर सुपरपोज़िशन (superposition) और एनटेंगलमेंट (entanglement) जैसी क्वांटम घटनाओं का लाभ उठाकर किसी भी आधुनिक ‘पारंपरिक’ कंप्यूटर की तुलना में अधिक तेज़ गति से कुछ गणनाएँ कर सकते हैं।
विशेष रूप से, एक बड़े पैमाने का क्वांटम कंप्यूटर व्यापक रूप से उपयोग की जाने वाली एन्क्रिप्शन स्कीम्स (encryption schemes) को ब्रेक कर सकता है और भौतिकविदों को फिजिकल सिमुलेशन के निष्पादन में सहायता दे सकता है।
क्वांटम-AI अभिसरण (Quantum-AI convergence) प्रौद्योगिकी और समाज को किस प्रकार नया आकार दे सकता है?
क्वांटम नेटवर्किंग (Quantum Networking): व्यक्तिगत कणों के भौतिक हस्तांतरण के बिना क्वांटम अवस्थाओं को स्थानांतरित करने के लिये क्वांटम टेलीपोर्टेशन का लाभ उठाना, सुरक्षित संचार को पुनर्परिभाषित करना और संभावित रूप से ‘क्वांटम इंटरनेट’ का मार्ग प्रशस्त करना।
संवृद्ध कम्प्यूटेशनल शक्ति (Increased Computational Power): क्वांटम कंप्यूटर में शास्त्रीय कंप्यूटर की तुलना में कुछ प्रकार की समस्याओं को बहुत तेज़ी से हल करने की क्षमता होती है।
AI एल्गोरिदम के साथ एकीकृत होने पर यह बढ़ी हुई कम्प्यूटेशनल शक्ति जटिल समस्या-समाधान, अनुकूलन और मशीन लर्निंग कार्यों में सफलता दिला सकती है।
वर्ष 2019 में गूगल के ‘Sycamore’ क्वांटम प्रोसेसर ने ‘क्वांटम सर्वोच्चता’ (quantum supremacy) हासिल की, जहाँ लगभग 200 सेकंड में उन जटिल समस्याओं को हल कर दिया जिसे हल करने में शास्त्रीय सुपर कंप्यूटर को सहस्राब्दियों का समय लगता।
बेहतर अनुकूलन एल्गोरिदम (Improved Optimization Algorithms): क्वांटम एल्गोरिदम अनुकूलन समस्याओं (optimization problems) को हल करने में उत्कृष्टता प्रकट करते हैं।
AI के साथ क्वांटम कंप्यूटिंग के अभिसरण से लॉजिस्टिक्स, वित्त और विनिर्माण जैसे उद्योग अधिक कुशल संसाधन आवंटन, आपूर्ति शृंखला प्रबंधन एवं वित्तीय मॉडलिंग से लाभान्वित हो सकते हैं।
उन्नत क्रिप्टोग्राफी और सुरक्षा (Enhanced Cryptography and Security): शोर एल्गोरिदम (Shor’s algorithm) जैसे क्वांटम एल्गोरिदम में व्यापक रूप से उपयोग की जाने वाली एन्क्रिप्शन विधियों को ब्रेक करने की क्षमता है।
जबकि यह मौजूदा सुरक्षा प्रणालियों के लिये खतरा पैदा करता है, यह नई, क्वांटम-प्रतिरोधी एन्क्रिप्शन तकनीकों के विकास के लिये द्वार भी खोलता है।
क्वांटम कंप्यूटिंग और AI का प्रतिच्छेदन (intersection) ऐसे उन्नत क्रिप्टोग्राफ़िक विधियों के सृजन में सहायक सिद्ध हो सकता है जो शास्त्रीय और क्वांटम दोनों तरह के खतरों के विरुद्ध सुरक्षित होंगे।
ऊर्जा अनुकूलन (Energy Optimization): क्वांटम-AI अभिसरण से विभिन्न अनुप्रयोगों में ऊर्जा दक्षता में सुधार हो सकता है।
क्वांटम कंप्यूटिंग के माध्यम से एल्गोरिदम और प्रक्रियाओं को अनुकूलित करके, डेटा केंद्रों और अन्य कंप्यूटिंग-गहन संचालन में ऊर्जा की खपत को कम किया जा सकता है।
जलवायु मॉडलिंग में प्रगति (Advancements in Climate Modeling): क्वांटम कंप्यूटिंग जलवायु मॉडलिंग सिमुलेशन की परिशुद्धता और गति को बढ़ा सकती है।
यह अधिक सटीक पूर्वानुमान और अंतर्दृष्टि प्रदान कर जलवायु परिवर्तन से संबंधित चुनौतियों को बेहतर ढंग से समझने और संबोधित करने में योगदान कर सकती है।
वैज्ञानिक खोज (Scientific Discovery): क्वांटम-AI अभिसरण में बड़े डेटासेट को अधिक कुशलता से संभालने और विश्लेषण कर वैज्ञानिक खोज में तेज़ी लाने की क्षमता है।
इससे भौतिकी, रसायन विज्ञान और जीव विज्ञान जैसे क्षेत्रों में सफलता मिल सकती है।
ड्रग डिस्कवरी और हेल्थकेयर: ड्रग डिस्कवरी और वैयक्तिकृत चिकित्सा में प्रगति के लिये क्वांटम कंप्यूटिंग की सिमुलेशन क्षमताओं के साथ AI के पैटर्न पहचान का संयोजन किया जा सकता है।
जलवायु मॉडलिंग: क्वांटम-संवर्द्धित AI अधिक सटीक जलवायु मॉडल को जन्म दे सकता है, जो जलवायु संकट के बेहतर समाधान पेश करता है।
क्वांटम कंप्यूटिंग में क्वांटम-AI अभिसरण की डेटा संबंधी चुनौतियों का समाधान करने की क्या क्षमता है?
डेटा मात्रा और गुणवत्ता (Data Quantity and Quality):
चुनौती: क्वांटम-AI अभिसरण के लिये मॉडलों को प्रभावी ढंग से प्रशिक्षित करने के लिये पर्याप्त डेटासेट की आवश्यकता होती है।
बड़े, उच्च-गुणवत्तायुक्त डेटासेट प्राप्त करना एक चुनौती बनी हुई है, विशेष रूप से रसायन विज्ञान, सामग्री विज्ञान और दवा खोज जैसे क्षेत्रों में क्वांटम अनुप्रयोगों के लिये।
क्वांटम क्षमता: क्वांटम एल्गोरिदम डेटा प्रोसेसिंग दक्षता को बढ़ा सकते हैं, लेकिन उनकी पूरी क्षमता का लाभ उठाना बड़े, वेल-क्यूरेटेड डेटासेट की उपलब्धता पर निर्भर करता है।
उच्च-आयामी डेटा प्रोसेसिंग (High-Dimensional Data Processing):
चुनौती: मशीन लर्निंग (ML) को प्रायः उच्च-आयामी डेटा से निपटना होता है, जो शास्त्रीय कंप्यूटिंग के लिये कम्प्यूटेशनल संसाधनों में तेज़ी से वृद्धि की मांग करता है।
क्वांटम समाधानों को क्वांटम एंटेंगलमेंट और सुपरपोजिशन के सिद्धांतों के माध्यम से उच्च-आयामी सदिश (Vector) को अधिक कुशलता से संभालने के लिये सिद्धांत रूप दिया गया है।
क्वांटम क्षमता: क्वांटम मशीन लर्निंग (QML) और एल्गोरिदम उच्च-आयामी डेटा को अधिक कुशलता से संसाधित कर सकते हैं, जो पैटर्न पहचान और डेटासेट वर्गीकरण जैसे कार्यों में लाभ प्रदान करते हैं।
एल्गोरिथम व्यावहारिकता (Algorithmic Practicality):
चुनौती: ML एल्गोरिदम के क्वांटम संस्करण, जैसे क्वांटम सपोर्ट वेक्टर मशीनें, सिद्धांत में तो आशाजनक दिखते हैं लेकिन क्वांटम हार्डवेयर में वर्तमान सीमाओं के कारण व्यावहारिक कार्यान्वयन चुनौतियों का सामना करते हैं।
क्वांटम क्षमता: क्वांटम एल्गोरिदम, व्यावहारिक होने पर, न्यूरल नेटवर्क प्रशिक्षण, सिस्टम अनुकूलन और वास्तविक समय विश्लेषण जैसे कार्यों को उल्लेखनीय रूप से उन्नत बना सकते हैं।
अनुकूलन समस्याएँ (Optimization Problems):
चुनौती: AI और ML में शास्त्रीय अनुकूलन समस्याएँ, जैसे स्थानीय न्यूनतम से बचना (escaping local minima), समय लेने वाली हो सकती हैं।
क्वांटम क्षमता: क्वांटम एनेलिंग (Quantum annealing) सक्रिय रूप से क्वांटम टनेलिंग (quantum tunnelling) का लाभ उठाकर अनुकूलन समस्याओं का समाधान करता है, जहाँ वास्तविक समय मार्ग अनुकूलन (real-time route optimization) जैसे वास्तविक दुनिया के अनुप्रयोगों को प्रदर्शित करता है।
क्वांटम न्यूरल नेटवर्क (Quantum Neural Networks- QNNs) की खोज:
चुनौती: शास्त्रीय न्यूरल नेटवर्क से QNNs की ओर संक्रमण सैद्धांतिक बना हुआ है; व्यावहारिक कार्यान्वयन अभी तक साकार नहीं हुआ है।
क्वांटम क्षमता: QNNs में क्षमताशीलता के मामले में शास्त्रीय न्यूरल नेटवर्क को पार करने की क्षमता है, जो निर्णय लेने और पैटर्न पहचान जैसे कार्यों में बेहतर प्रदर्शन प्रदान करता है।
क्वांटम-AI अभिसरण के नैतिक पहलू क्या हो सकते हैं?
गलत सूचना और पक्षपातपूर्ण निर्णय लेना: क्वांटम कंप्यूटिंग और AI का एकीकरण गलत सूचना और पक्षपातपूर्ण निर्णय लेने का जोखिम पेश करता है।
AI एल्गोरिदम, जब क्वांटम क्षमताओं द्वारा संचालित होते हैं, तो अनजाने में ही प्रशिक्षण डेटा में मौजूद पूर्वाग्रहों को बढ़ा सकते हैं, जिससे अनुचित परिणाम प्राप्त हो सकते हैं।
गोपनीयता का उल्लंघन (Privacy Infringement): क्वांटम कंप्यूटिंग और AI का अभिसरण संभावित रूप से अधिक परिष्कृत और हस्तक्षेपकारी डेटा विश्लेषण को जन्म दे सकता है।
संवेदनशील जानकारी तक अनधिकृत पहुँच को रोकने के लिये मज़बूत गोपनीयता सुरक्षा उपायों की आवश्यकता है।
स्वायत्त/स्वचालित हथियार (Autonomous Weaponry): AI के साथ क्वांटम क्षमताओं के संयोजन की संभावना स्वायत्त हथियार के विकास के बारे में चिंता पैदा करती है।
नैतिक विचारों को ऐसे हथियारों के निर्माण को रोकने के लिये इन प्रौद्योगिकियों के ज़िम्मेदार उपयोग का मार्गदर्शन करना चाहिये जो स्वतंत्र रूप से कार्य कर सकते हैं और जीवन-मृत्यु के निर्णय ले सकते हैं।
अप्रत्याशित सामाजिक दुष्परिणाम: क्वांटम कंप्यूटिंग और AI के अभिसरण से अप्रत्याशित सामाजिक दुष्परिणाम उत्पन्न हो सकते हैं।
इन प्रौद्योगिकियों की तीव्र प्रगति से विभिन्न क्षेत्रों में व्यवधान उत्पन्न हो सकता है, जिससे रोज़गार, आर्थिक संरचना और सामाजिक गतिशीलता प्रभावित हो सकती है।
तकनीकी चुनौतियाँ और सुरक्षा निहितार्थ: क्वांटम कंप्यूटिंग की वर्तमान अवस्था में महत्त्वपूर्ण तकनीकी चुनौतियों का सामना करना पड़ता है, जैसे कि विकृति (decoherence) और त्रुटि-सुधार (error-correction)।
नैतिक विचार इन चुनौतियों के संभावित सुरक्षा निहितार्थों तक विस्तारित होते हैं।
चुनौतियों पर काबू पाने के लिये क्या किया जा सकता है?
क्वांटम-प्रतिरोधी एन्क्रिप्शन (Quantum-Resistant Encryption):
क्वांटम कंप्यूटर में शोर एल्गोरिदम जैसे एल्गोरिदम के माध्यम से वर्तमान में उपयोग की जाने वाली एन्क्रिप्शन विधियों, जैसे कि रिवेस्ट-शमीर- एडलमैन (Rivest–Shamir–Adleman- RSA) और एलिप्टिक कर्व क्रिप्टोग्राफी (ECC) को ब्रेक करने की क्षमता है।
भविष्य में जहाँ क्वांटम कंप्यूटर अधिक प्रचलित हो जाएँगे, संवेदनशील डेटा की सुरक्षा और गोपनीयता बनाए रखने के लिये क्वांटम-प्रतिरोधी एन्क्रिप्शन विधियों का विकास करना महत्त्वपूर्ण है।
स्वायत्त प्रणालियों के लिये नैतिक दिशानिर्देश और अंतर्राष्ट्रीय विनियम:
AI सहित विभिन्न स्वायत्त प्रणालियों के विकास एवं तैनाती के लिये अनपेक्षित परिणामों और नैतिक उल्लंघनों को रोकने के लिये स्पष्ट नैतिक दिशानिर्देशों और अंतर्राष्ट्रीय नियमों की आवश्यकता होती है।
इन दिशानिर्देशों को पूर्वाग्रह, पारदर्शिता, जवाबदेही और रोज़गार पर संभावित प्रभाव जैसे मुद्दों को संबोधित करना चाहिये।
प्रौद्योगिकियों के अभिसरण के लिये नैतिक ढाँचे:
चूँकि क्वांटम कंप्यूटिंग और AI जैसी विभिन्न प्रौद्योगिकियों का अभिसरण हो रहा है, इसलिये संभावित नकारात्मक प्रभावों का अनुमान लगाने और उन्हें कम करने के लिये नैतिक ढाँचे स्थापित करना महत्त्वपूर्ण है।
पूरे समाज में लाभों का समतामूलक वितरण एक केंद्रीय विचार होना चाहिये ताकि मौजूदा सामाजिक विषमताएँ और न बढ़ें।
क्वांटम-संचालित AI में पारदर्शी संचार और सहयोग:
क्वांटम-संचालित AI प्रणाली अद्वितीय सुरक्षा जोखिम पेश करती है और उनके उन्नत होते जाने के साथ पारदर्शी संचार और सहयोग आवश्यक हैं।
संभावित कमज़ोरियों के बारे में जानकारी साझा करने और सुरक्षा उपायों पर सहयोग करने से क्वांटम-संचालित AI के ज़िम्मेदार विकास एवं तैनाती को सुनिश्चित करने में मदद मिल सकती है।
हाल के हफ़्तों में भारत के क्वाड साझेदारों—ऑस्ट्रेलिया, जापान और अमेरिका ने चीन के साथ उच्च-स्तरीय राजनीतिक अंतःक्रिया को फिर से शुरू किया है।
हालाँकि भारत तब तक चीन के साथ राजनीतिक एवं आर्थिक चर्चा फिर से शुरू करने को तैयार नहीं है जब तक कि वर्ष 2020 के वसंत में शुरू हुए लद्दाख सैन्य गतिरोध का संतोषजनक समाधान प्राप्त नहीं हो जाता।
इस परिदृश्य ने इस संबंध में चर्चा को गर्म किया है कि भारत को विभिन्न जटिल विवादों के समाधान के लिये चीन से संलग्न होने के अपने मौजूदा दृष्टिकोण का पुनर्मूल्यांकन करना चाहिये या नहीं।
भारत-चीन संबंधों में मौजूद प्रमुख विवाद 
सीमा विवाद:
पश्चिमी क्षेत्र (लद्दाख):
अंग्रेज़ों द्वारा प्रस्तावित जॉनसन रेखा (Johnson Line) ने अक्साई चिन को जम्मू-कश्मीर रियासत का हिस्सा बनाया था।
चीन ने जॉनसन रेखा को अस्वीकार कर दिया और मैकडॉनल्ड रेखा (McDonald Line) का समर्थन करते हुए अक्साई चिन पर नियंत्रण का दावा किया।
वर्तमान में अक्साई चीन का प्रशासन चीन के पास है लेकिन भारत का इस मुद्दे पर आधिकारिक रुख यह है कि चूँकि यह जम्मू-कश्मीर (लद्दाख) का एक भाग है, इसलिये भारत का अभिन्न अंग है।
मध्य क्षेत्र (हिमाचल प्रदेश और उत्तराखंड):
मध्य क्षेत्र में अपेक्षाकृत मामूली विवाद मौजूद है, जहाँ भारत और चीन के बीच मानचित्रों के आदान-प्रदान में वास्तविक नियंत्रण रेखा (LAC) पर मोटे तौर पर सहमति है।
पूर्वी क्षेत्र (अरुणाचल प्रदेश और सिक्किम):
चीन मैकमोहन रेखा (McMahon Line) को अवैध एवं  अस्वीकार्य मानता है और दावा करता है कि जिन तिब्बती प्रतिनिधियों ने वर्ष 1914 में शिमला में आयोजित कन्वेंशन ((जहाँ मैकमोहन रेखा को मानचित्र पर निरुपित किया गया था) पर हस्ताक्षर किये थे, उन्हें ऐसा करने का अधिकार नहीं था।
सीमा पर घुसपैठ:
भारत और चीन के बीच सीमा अपनी समग्रता में स्पष्ट रूप से सीमांकित नहीं है और कुछ हिस्सों में कोई पारस्परिक रूप से सहमत वास्तविक नियंत्रण रेखा (LAC) मौजूद नहीं है।
इस क्षेत्र में वर्ष 2014 में डेमचोक , 2015 में देपसांग, 2017 में डोकलाम और 2020 में गलवान जैसे सीमा संघर्ष के कई दृष्टांत सामने आये हैं।
जल बँटवारा:
चीन की लाभप्रद भौगोलिक स्थिति एक विषमता पैदा करती है जहाँ उसे हाइड्रोलॉजिकल डेटा पर भारत जैसे अनुप्रवाह देशों की निर्भरता का लाभ उठाने की अनुमति मिलती है।
ब्रह्मपुत्र सहित अन्य सीमा-पारीय नदियों पर चीन की बाँध निर्माण गतिविधियाँ भारत के लिये चिंता का कारण हैं , जिससे दोनों देशों के बीच जल बँटवारे के मुद्दों पर तनाव उत्पन्न हो गया है।
तिब्बत का मुद्दा:
भारत निर्वासित तिब्बत सरकार और आध्यात्मिक नेता दलाई लामा की मेजबानी करता है, जो चीन के साथ विवाद का एक मुद्दा रहा है।
चीन भारत पर तिब्बती अलगाववाद का समर्थन करने का आरोप लगाता है, जबकि भारत का कहना है कि वह ‘एक चीन’ की नीति का सम्मान करता है, लेकिन तिब्बती समुदाय को भारत में रहने की नैतिक अनुमति देता है।
व्यापार असंतुलन:
चीन के साथ भारत का व्यापार घाटा वर्ष 2022 में 87 बिलियन अमेरिकी डॉलर के ऐतिहासिक उच्च स्तर पर पहुँच गया।
जटिल विनियामक आवश्यकताएँ, बौद्धिक संपदा अधिकारों का उल्लंघन और व्यापारिक लेनदेन में पारदर्शिता की कमी चीनी बाज़ार तक पहुँच की इच्छा रखने वाले भारतीय व्यवसायों के लिये चुनौतियाँ पेश करती हैं।
बेल्ट एंड रोड इनिशिएटिव (BRI) पर चिंताएँ:
BRI पर भारत की मुख्य आपत्ति यह है कि इसमें चीन-पाकिस्तान आर्थिक गलियारा (CPEC) शामिल है, जो पाक-अधिकृत कश्मीर (PoK) से होकर गुज़रता है, जिस पर भारत अपना दावा करता है।
भारत का यह भी मानना है कि BRI परियोजनाओं को अंतर्राष्ट्रीय मानदंडों, विधि के शासन और वित्तीय स्थिरता का सम्मान करना चाहिये तथा मेजबान देशों के लिये ऋण जाल (debt trap) या पर्यावरणीय एवं सामाजिक जोखिम पैदा नहीं करना चाहिये।
चीन के दावे के पीछे क्या भू-राजनीति है?
चीन की ‘सलामी स्लाइसिंग’ रणनीति:
सैन्य शब्दावली में ‘सलामी स्लाइसिंग’ (Salami Slicing) फूट डालो और जीतो की रणनीति (divide-and-conquer strategy) को संदर्भित करती है जहाँ विरोध पर काबू पाने और नए क्षेत्रों का अधिग्रहण करने के लिये वृद्धिशील भयादोहन एवं गठबंधनों का इस्तेमाल किया जाता है।
चीन के मामले में, सलामी स्लाइसिंग की रणनीति दक्षिण चीन सागर और हिमालयी क्षेत्र, दोनों में क्षेत्रीय विस्तार के उसके दृष्टिकोण में स्पष्ट है, जहाँ डोकलाम गतिरोध को प्रायः हिमालय में चीन की सलामी स्लाइसिंग रणनीति की अभिव्यक्ति के रूप में देखा जाता है।
चीन की ऋण जाल कूटनीति:
चीन की ऋण जाल कूटनीति (Debt Trap Diplomacy) एक ऐसी रणनीति को संदर्भित करती है जिसमें चीन विकासशील देशों को प्रायः अवसंरचना परियोजनाओं के लिये ऋण देता है ताकि वे चीन पर आर्थिक रूप से निर्भर बन जाएँ।
इसके परिणामस्वरूप यदि देनदार अपने वित्तीय दायित्वों को पूरा करने में असमर्थ रहता है तो चीन उसकी प्रमुख परिसंपत्तियों पर रणनीतिक लाभ या नियंत्रण हासिल कर सकता है।
आलोचकों का तर्क है कि यह दृष्टिकोण चीन को उधार लेने वाले देशों की आर्थिक कमज़ोरियों का फायदा उठाकर विश्व स्तर पर अपना प्रभाव बढ़ाने की अनुमति देता है।
चीन की फाइव फिंगर्स ऑफ तिब्बत रणनीति:
‘फाइव फिंगर्स ऑफ तिब्बत’ पद का उपयोग तिब्बत के संबंध में चीन के क्षेत्रीय दावों और रणनीतिक दृष्टिकोण का वर्णन करने के लिये किया जाता है।
यह रूपक या मेटाफर तिब्बत को एक हथेली के रूप में वर्णित करता है, जहाँ चीन इसके आसपास के पाँच क्षेत्रों (फाइव फिंगर्स) को नियंत्रित या प्रभावित करने की इच्छा रखता है।
फाइव फिंगर्स निम्नलिखित क्षेत्रों का प्रतिनिधित्व करते हैं:
लद्दाख: लद्दाख पर नियंत्रण हासिल करने से चीन को पाकिस्तान तक निर्बाध पहुँच प्राप्त हो जाएगी।
नेपाल: नेपाल पर अपना प्रभाव स्थापित करने से चीन को भारत के हृदय स्थल तक रणनीतिक पहुँच प्राप्त हो जाएगी।
सिक्किम: सिक्किम पर नियंत्रण से चीन को भारत के ‘चिकेन नेक’ (सिलीगुड़ी कॉरिडोर) को अलग करने का सामरिक लाभ प्राप्त होगा, जहाँ पूर्वोत्तर राज्य प्रभावी रूप से भारतीय मुख्य भूमि से पृथक किये जा सकते हैं।
भूटान: भूटान पर नियंत्रण हासिल करने से चीन बांग्लादेश के निकट पहुँच जाएगा, जिससे उसे बंगाल की खाड़ी तक एक संभावित मार्ग उपलब्ध हो जाएगा और चीन का क्षेत्रीय प्रभाव बढ़ जाएगा।
अरुणाचल प्रदेश: अरुणाचल प्रदेश पर नियंत्रण हासिल करने से चीन भारत के पूरे पूर्वोत्तर क्षेत्र पर हावी हो जाएगा, जिससे क्षेत्र में उसकी सैन्य पहुँच और रणनीतिक प्रभाव की वृद्धि होगी।
चीन के ‘स्ट्रिंग ऑफ पर्ल्स’ द्वारा भारत की रणनीतिक घेराबंदी:
चीन का ‘स्ट्रिंग ऑफ पर्ल्स’ (String of Pearls) एक भू-राजनीतिक और रणनीतिक पहल को संदर्भित करता है जिसमें हिंद महासागर क्षेत्र में विभिन्न रणनीतिक स्थानों पर चीन द्वारा वित्तपोषित, स्वामित्व या नियंत्रित बंदरगाहों और अन्य समुद्री अवसंरचना सुविधाओं के एक नेटवर्क का निर्माण करना शामिल है।
चीन के स्ट्रिंग ऑफ पर्ल्स से जुड़े कुछ उल्लेखनीय स्थानों में पाकिस्तान का ग्वादर बंदरगाह, श्रीलंका का हंबनटोटा बंदरगाह, बांग्लादेश का चटगांव बंदरगाह और ‘हॉर्न ऑफ अफ्रीका’ का जिबूती शामिल हैं।
चीन के आक्रामक कदमों पर भारत की प्रतिक्रिया 
वैश्विक रणनीतिक गठबंधन:
भारत हिंद महासागर क्षेत्र में चीन के प्रभाव को सामूहिक रूप से संबोधित करने के लिये समान विचारधारा वाले देशों के साथ सक्रिय रूप से संलग्न हुआ है।
क्वाड (QUAD): यह चार लोकतांत्रिक देशों—भारत, ऑस्ट्रेलिया, अमेरिका और जापान का समूह है।
सभी चार राष्ट्र लोकतांत्रिक राष्ट्र होने का एक समान आधार रखते हैं और निर्बाध समुद्री व्यापार एवं सुरक्षा के साझा हित का समर्थन करते हैं।
I2U2: यह भारत, इज़राइल, अमेरिका और यूएई का एक नया समूह है।
इन देशों के साथ गठबंधन के निर्माण से क्षेत्र में भारत की भू-राजनीतिक स्थिति सुदृढ़ हुई है।
भारत-मध्य पूर्व-यूरोप आर्थिक गलियारा (India-Middle East-Europe Economic Corridor- IMEC):
वैकल्पिक व्यापार और कनेक्टिविटी गलियारे के रूप में लॉन्च किये गए IMEC का लक्ष्य अरब सागर और मध्य-पूर्व में भारत की उपस्थिति को सुदृढ़ करना है।
वैश्विक अवसंरचना और निवेश के लिये साझेदारी (Partnership for Global Infrastructure Investment- PGII) द्वारा वित्तपोषित IMEC, G7 देशों के समर्थन से चीन के  बेल्ट एंड रोड इनिशिएटिव (BRI) के प्रति-पहल के रूप में अपनी भूमिका निभाएगा।
अंतर्राष्ट्रीय उत्तर-दक्षिण परिवहन गलियारा (International North-South Transport Corridor- INSTC):
भारत, ईरान और रूस के बीच एक समझौते के माध्यम से स्थापित INSTC 7200 किलोमीटर के व्यापक मल्टी-मोड परिवहन नेटवर्क का सृजन करता है जो हिंद महासागर, फारस की खाड़ी और कैस्पियन सागर को आपस में जोड़ता है।
ईरान में स्थित चाहबहार बंदरगाह इसका प्रमुख नोड है जो अरब सागर और होर्मुज जलडमरूमध्य में चीन की गतिविधियों पर रणनीतिक रूप से नज़र रखता है और चीन-पाकिस्तान आर्थिक गलियारे (CPEC) के ग्वादर बंदरगाह का एक विकल्प प्रदान करता है।
हिंद महासागर रिम एसोसिएशन (IORA):
यह हिंद महासागर की सीमा से लगे देशों के बीच आर्थिक सहयोग और क्षेत्रीय एकीकरण को बढ़ावा देने के लिये स्थापित एक अंतर-सरकारी संगठन है।
IORA के सदस्य देश हिंद महासागर क्षेत्र (IOR) में व्यापार, निवेश और सतत विकास से संबंधित विभिन्न पहलों पर कार्य करते हैं।
भारत की ‘नेकलेस ऑफ डायमंड’ रणनीति:
चीन की ‘स्ट्रिंग ऑफ पर्ल्स’ रणनीति के जवाब में भारत ने ‘नेकलेस ऑफ डायमंड’ (Necklace of Diamonds) रणनीति अपनाई है, जहाँ अपनी नौसैनिक उपस्थिति को बढ़ाकर, सैन्य अड्डों का विस्तार कर और क्षेत्रीय देशों के साथ राजनयिक संबंधों को मज़बूत कर चीन को घेरने पर बल दिया गया है।
इस रणनीति का उद्देश्य हिंद-प्रशांत और हिंद महासागर क्षेत्रों में चीन के सैन्य नेटवर्क एवं प्रभाव का मुक़ाबला करना है।
अंतर्राष्ट्रीय राजनीति में बदलाव भारत-चीन संबंधों को कैसे प्रभावित कर रहा है?
संयुक्त राज्य अमेरिका:
भारत ने अमेरिका के साथ चार मूलभूत समझौतों पर हस्ताक्षर किये हैं: 
जनरल सिक्योरिटी ऑफ मिलिट्री इंफॉर्मेशन एग्रीमेंट (GSOMIA)
लॉजिस्टिक्स सपोर्ट एग्रीमेंट (LSA)
कम्युनिकेशंस इंटर-ऑपरेबिलिटी एंड सिक्योरिटी मेमोरेंडम ऑफ एग्रीमेंट (CISMOA); और 
बेसिक एक्सचेंज एंड कोऑपरेशन एग्रीमेंट फॉर जियो-स्पेशियल कोऑपरेशन (BECA) 
ये समझौते सैन्य सूचना, लॉजिस्टिक्स विनिमय, अनुकूलता (compatibility) के विभिन्न क्षेत्रों को दायरे में लेते हैं।
इन समझौतों के आधार पर भारत और अमेरिका परस्पर सहयोग कर सकते हैं और संयुक्त रूप से चीनी रणनीतियों का मुक़ाबला कर सकते हैं।
जापान:
भारत ने जापान और ऑस्ट्रेलिया के साथ मिलकर चीन पर निर्भरता कम करने के लिये आपूर्ति शृंखला प्रत्यास्थता पहल (Supply Chain Resilience Initiative) की शुरुआत की है।
क्वाड:
वैश्विक शक्ति समीकरण में भारत चीनी एकपक्षीयता का मुक़ाबला करने के लिये क्वाड (QUAD) के माध्यम से सक्रिय रूप से संलग्न हो रहा है, जबकि चीन अमेरिकी नेतृत्व वाली उदार विश्व व्यवस्था को चुनौती देने के लिये रूस, पाकिस्तान, ईरान और तुर्की के साथ सहयोग कर रहा है।
हाल ही में भारत के क्वाड साझेदार ऑस्ट्रेलिया, जापान और अमेरिका चीन के साथ नए सिरे से उच्चस्तरीय राजनीतिक चर्चा में शामिल हुए हैं।
हिमालयन क्वाड (Himalayan QUAD):
इस परियोजना में QUAD के प्रतिकार के रूप में चीन, नेपाल, पाकिस्तान और अफगानिस्तान शामिल हुए हैं।
पाकिस्तान:
पाकिस्तान ने वर्ष 2013 में एक ज्ञापन पर हस्ताक्षर किये, जो BRI की प्रमुख परियोजना CPEC की दीर्घकालिक योजना एवं विकास के लिये एक ऐतिहासिक समझौता था।
चीन के लिये पाकिस्तान न केवल एक ‘क्लाएंट स्टेट’ (client state) के रूप में कार्य करता है, बल्कि भारत को नियंत्रित करने के लिये एक महत्त्वपूर्ण साधन भी है।
श्रीलंका:
BRI के तहत श्रीलंका को भी बड़े पैमाने पर वित्तपोषण प्राप्त हुआ है।
श्रीलंका चीन को हिंद महासागर में कार्यकरण के लिये विभिन्न नौसैनिक क्षमताएँ प्रदान करता है।
चीन ने श्रीलंका से रणनीतिक हंबनटोटा बंदरगाह हासिल कर लिया है जिससे उसके ‘स्ट्रिंग ऑफ पर्ल’ रणनीति को मज़बूती मिली है।
चीन द्वारा बनाए जा रहे कोलंबो पोर्ट सिटी को भारत और श्रीलंका के रणनीतिक विशेषज्ञों द्वारा ‘चाइनीज़ कॉलोनी’ कहा जा रहा है।
बांग्लादेश:
बांग्लादेश वर्ष 2016 में BRI में शामिल हुआ और तब से चीन के साथ उसके द्विपक्षीय संबंध बढ़ रहे हैं, जो भारत के लिये निराशाजनक है।
बांग्लादेश को चीन से मदद मिल रही है, लेकिन भारत-बांग्लादेश की सांस्कृतिक एवं भौगोलिक निकटता हावी रहेगी।
भारत और बांग्लादेश के आपसी मुद्दे और हित हैं जिनका उपयोग भारत किसी भी समय संबंधों को मज़बूत करने के लिये कर सकता है।
नेपाल:
नेपाल वर्ष 2017 में चीन के साथ BRI समझौते में शामिल हुआ।
चीन नेपाल के साथ राजनीतिक संबंध विकसित करने का लक्ष्य रखता है, लेकिन भारत के प्रभुत्वशाली सांस्कृतिक प्रभाव के कारण भारत का प्रभाव मज़बूत बना हुआ है।
मालदीव:
पूर्व राष्ट्रपति अब्दुल्ल्ला यामीन के नेतृत्व में मालदीव का चीन की ओर झुकाव बढ़ा था जो भारी मात्रा में चीनी निवेश से रेखांकित हुआ।
नवनिर्वाचित राष्ट्रपति मोहम्मद मुइज्जू के आने के साथ भारत विरोधी रुख बढ़ने की प्रवृत्ति स्पष्ट हो रही है।
भारत-मालदीव संबंधों को तब झटका लगा जब मालदीव ने वर्ष 2017 में चीन के साथ मुक्त व्यापार समझौता (FTA) संपन्न किया।
भारत ने क्षेत्र में अपना प्रभाव मज़बूत करने के लिये नए सिरे से आर्थिक सहायता प्रदान की है, अवसंरचना परियोजनाएँ शुरू की हैं और रक्षा सहयोग का विस्तार किया है।
भूटान:
भूटान ने भारत के साथ मज़बूत राजनीतिक एवं आर्थिक संबंधों को बढ़ावा देते हुए BRI भागीदारी को अस्वीकार कर दिया है।
भारत भूटान को जलविद्युत परियोजनाओं में सहायता करता है और क्षेत्रीय पहलों का प्रस्ताव करता है।
अफगानिस्तान:
अफगानिस्तान में तालिबान के नियंत्रण के बाद तालिबान ने देश के पुनर्निर्माण प्रयासों में चीन को ‘सबसे महत्त्वपूर्ण भागीदार’ बताया है।
आगे की राह
‘शांति के लिये युद्ध’:
भारत को चीन के साथ संघर्ष की संभावना के लिये तैयार रहने की ज़रूरत है और इसके लिये अपनी सैन्य क्षमताओं को बढ़ावा देना चाहिये।
रक्षा पर संसदीय स्थायी समिति ने अनुशंसा की है कि भारत की निवारक/प्रतिरोधक स्थिति को बनाए रखने के लिये रक्षा हेतु आवंटन को सकल घरेलू उत्पाद का 3% होना चाहिये।
सीमा पर सड़कों और पुलों जैसे बुनियादी ढाँचे के विकास से दोनों देशों को दूरदराज के इलाकों तक पहुँचने में मदद मिल सकती है और इससे किसी भी गलतफहमी या संघर्ष की संभावना कम हो सकती है।
सामर्थ्य की स्थिति से कूटनीतिक संवाद:
मुद्दों का विभाजन: भिन्न-भिन्न चुनौतियों को पृथक कर वार्ताकार प्रत्येक विशेष पहलू के अनुरूप समाधान विकसित कर सकते हैं
सीमा विवादों को संबोधित करना: राजनयिक साधनों और समझौता वार्ताओं के माध्यम से जारी सीमा विवादों को हल करने को प्राथमिकता दी जाए।
उच्च-स्तरीय वार्ता में शामिल होना: दोनों देशों को मौजूदा मुद्दों पर चर्चा करने और इन्हें हल करने के लिये उच्च-स्तरीय राजनयिक वार्ताओं में शामिल होना चाहिये।
भारत और चीन के विदेश मंत्रियों ने लद्दाख सीमा पर तनाव कम करने के लिये वर्ष 2020 में मॉस्को में ‘पांच सूत्री’ समझौते पर हस्ताक्षर किये थे।
विश्वास-निर्माण उपाय (CBMs) लागू करें: गलतफहमी और आकस्मिक तनाव वृद्धि को रोकने के लिये दोनों देशों के सैन्य बलों के बीच संचार चैनलों में सुधार करें।
विदेशी मामलों में रणनीतिक स्वायत्तता:
भारत की चीन नीति के भू-राजनीतिक निहितार्थों का अपना एक स्वतंत्र तर्क है।
भारत को एकमात्र क्वाड राष्ट्र या महत्त्वपूर्ण शक्ति नहीं बने रहना चाहिये जो चीन के साथ संवाद में शामिल नहीं है।
अमेरिका-चीन संबंधों में संभावित बदलाव के बारे में आशंका व्यक्त करने के बजाय भारत को अमेरिका और पश्चिम के साथ मौजूदा अवसरों का लाभ उठाने को प्राथमिकता देनी चाहिये।
रणनीतिक फोकस में वैश्विक शक्ति पदानुक्रम में भारत का तेज़ी से उभार, चीन के साथ रणनीतिक अंतराल को कम करना और सैन्य निरोध को मज़बूत करना शामिल होना चाहिये।
आर्थिक सहयोग:
आयात में विविधता लाना: भारत को वियतनाम, दक्षिण कोरिया, जापान, ताइवान और इंडोनेशिया जैसे अन्य देशों से अपने आयात में विविधता लाकर चीनी आयात पर अपनी निर्भरता कम करने की आवश्यकता है।
निर्यात को बढ़ावा: भारत चीन को अपना निर्यात बढ़ाने पर ध्यान केंद्रित कर सकता है।
भारत को इंजीनियरिंग वस्तुओं, इलेक्ट्रॉनिक्स, फार्मास्यूटिकल्स और रसायन जैसे उच्च मूल्य उत्पादों के निर्यात पर ध्यान केंद्रित करना चाहिये।
घरेलू उद्योगों का विकास करना: भारत को आयात पर निर्भरता कम करने के लिये अपने घरेलू उद्योगों को विकसित करने की आवश्यकता है।
इससे न केवल व्यापार असंतुलन को कम करने में मदद मिलेगी बल्कि भारत में रोज़गार के अवसर भी पैदा होंगे।
FTAs की समीक्षा करना: भारत को निर्यात बढ़ाने और व्यापार घाटे को कम करने के लिये चीन के साथ FTA पर हस्ताक्षर करने पर भी विचार करना चाहिये।
सांस्कृतिक आदान-प्रदान को प्रोत्साहित करना:
लोगों के परस्पर संपर्क को प्रोत्साहित करना: भारत और चीन के लोगों के बीच समझ को बढ़ावा देने के लिये सांस्कृतिक आदान-प्रदान, शैक्षिक कार्यक्रमों और पर्यटन को प्रोत्साहित करें।
ट्रैक II संवादों को बढ़ावा देना: नए दृष्टिकोण और विचारों में योगदान के लिये विद्वानों, चिंतक समूह (थिंक टैंक) और नागरिक समाज को शामिल करते हुए गैर-सरकारी आदान-प्रदान को प्रोत्साहित किया जाए।
अंतर्राष्ट्रीय सहयोग में शामिल होना:
वैश्विक मुद्दों पर सहयोग करना: विश्व मंच पर संयुक्त नेतृत्व का प्रदर्शन करते हुए जलवायु परिवर्तन, सार्वजनिक स्वास्थ्य और आतंकवाद-विरोध जैसी वैश्विक चुनौतियों पर मिलकर कार्य करें।
बहुपक्षीय मंचों में शामिल होना: साझा चिंताओं को दूर करने और क्षेत्रीय एवं वैश्विक मुद्दों पर सहयोग को बढ़ावा देने के लिये बहुपक्षीय मंचों में संलग्न होना चाहिये।
हाईटेक - नई विदेश नीति:
संयुक्त अनुसंधान और नवाचार: दोनों देशों के आर्थिक और प्रौद्यिगिकीय लाभ के लिये प्रौद्योगिकी, अनुसंधान एवं नवाचार में सहयोग को प्रोत्साहित करना।
पर्यावरणीय मुद्दों पर संयुक्त प्रयास: साझा हितों को उजागर करने के लिये वायु प्रदूषण और जल प्रबंधन जैसे पर्यावरणीय पहलों पर सहयोग करें।
हिंद-प्रशांत क्षेत्र में नेट सुरक्षा प्रदाता के रूप में उभरना:
समुद्री सुरक्षा: भारत को महत्त्वपूर्ण समुद्री मार्गों में नौवहन की सुरक्षा एवं स्वतंत्रता सुनिश्चित करने के प्रयासों में भागीदारी करनी चाहिये, जिससे हिंद-प्रशांत में समग्र सुरक्षा वास्तुकला में योगदान दिया जा सके।
मानवीय सहायता: भारत को मानवीय सहायता और आपदा राहत कार्यों में सक्रिय रूप से भाग लेकर क्षेत्रीय सुरक्षा के प्रति अपनी प्रतिबद्धता बनाए रखनी चाहिये।
पंजाब और हरियाणा उच्च न्यायालय ने निजी क्षेत्र की नौकरियों में राज्य के निवासियों को 75% आरक्षण प्रदान करने वाले हरियाणा राज्य स्थानीय उम्मीदवारो का रोज़गार अधिनियम 2020 (Haryana State Employment of Local Candidates Act 2020) को निरस्त करने के रूप में एक उपयुक्त कदम उठाया है।
न्यायालय ने कहा कि इस मुद्दे पर कानून बनाना और निजी नियोक्ताओं को खुले बाजार से लोगों की नियुक्ति करने से रोकना राज्य के अधिकार क्षेत्र से बाहर का विषय है।
न्यायालय ने यह भी कहा कि ‘स्थानीय निवासियों’ के लिये 75% आरक्षण की व्यवस्था करने के रूप में यह अधिनियम देश के अन्य हिस्सों के नागरिकों के अधिकारों के विरुद्ध है और इस तरह के अधिनियम से अन्य राज्य भी इसी तरह के अधिनियम लाने के लिये प्रेरित हो सकते हैं, जो फिर पूरे भारत में ‘कृत्रिम अवरोधों’ का निर्माण कर सकता है।
कानून क्या था और इसे चुनौती क्यों दी गई?
कानून: हरियाणा विधानसभा ने नवंबर 2020 में एक विधेयक पारित कर राज्य के निजी क्षेत्र की ऐसी नौकरियों में स्थानीय निवासियों के लिये 75% आरक्षण का प्रावधान किया जहाँ 30,000 रुपए (मूल रूप से 50,000 रुपए) से कम के मासिक वेतन की पेशकश की जाती हो।
इस विधेयक को 2 मार्च 2021 को राज्यपाल की सहमति प्राप्त हो गई और यह 15 जनवरी 2022 को लागू हो गया।
अधिनियम के दायरे में सभी कंपनियों, सोसाइटी, ट्रस्ट, सीमित देयता भागीदारी फर्म, साझेदारी फर्म और बड़े व्यक्तिगत नियोक्ता शामिल किये गए थे।
इसके दायरे में विनिर्माण या कोई सेवा प्रदान करने के लिये वेतन, मजदूरी या अन्य पारिश्रमिक पर 10 या अधिक लोगों को रोज़गार देने वाले किसी भी व्यक्ति के साथ ही सरकार द्वारा अधिसूचित किसी भी निकाय को शामिल किया गया था।
चुनौती: फ़रीदाबाद इंडस्ट्रीज एसोसिएशन और हरियाणा में आधारित अन्य कुछ एसोसिएशन इस अधिनियम के विरुद्ध न्यायालय के पास पहुँचे जहाँ उन्होंने तर्क दिया कि हरियाणा सरकार ‘मिट्टी के पुत्र’ (sons of the soil) की नीति शुरू कर निजी क्षेत्र में आरक्षण लागू करना चाहती है जो नियोक्ताओं के संवैधानिक अधिकारों का उल्लंघन है।
याचिकाकर्ताओं ने तर्क दिया कि निजी क्षेत्र की नौकरियाँ पूरी तरह से व्यक्ति के कौशल और विश्लेषणात्मक मस्तिष्क क्षमता पर आधारित होती हैं तथा कर्मचारियों को भारत के किसी भी हिस्से में काम करने का मौलिक अधिकार प्राप्त है।
उन्होंने यह भी तर्क दिया कि निजी क्षेत्र में स्थानीय उम्मीदवारों को नियुक्त करने के लिये नियोक्ताओं को विवश करने वाला सरकार का अधिनियम भारत के संविधान द्वारा निर्मित संघीय ढाँचे का उल्लंघन है, जिसके तहत सरकार सार्वजनिक हित के विपरीत कार्य नहीं कर सकती और किसी एक वर्ग को लाभ नहीं पहुँचा सकती।
सरकार की प्रतिक्रिया: हरियाणा सरकार ने तर्क दिया कि उसके पास संविधान के अनुच्छेद 16 (4) के तहत ऐसे आरक्षण का प्रावधान करने की शक्ति है, जहाँ लोक नियोजन के विषय में अवसर की समता के अधिकार के तहत कहा गया है “इस अनुच्छेद की कोई बात राज्य को पिछड़े हुए नागरिकों के किसी वर्ग के पक्ष में, जिसका प्रतिनिधित्व राज्य की राय में राज्य के अधीन सेवाओं में पर्याप्त नहीं है, नियुक्तियों उया पदों के आरक्षण के लिये उपबंध करने से निवारित नहीं करेगी।
”
क्या हरियाणा ऐसा कानून लागू करने वाला एकमात्र राज्य है?
हरियाणा पहला राज्य नहीं है जिसने बेरोज़गारी संकट को दूर करने के लिये स्थानीय निवासी संबंधी दृष्टिकोण अपनाया है।
महाराष्ट्र (80% तक आरक्षण), कर्नाटक (75%), आंध्र प्रदेश (75%) एवं मध्य प्रदेश (70%) जैसे राज्यों में स्थानीय निवासियों के लिये ऐसे ही कानून लागू हैं और इनमें से भी अधिकांश को न्यायालयों में चुनौती दी गई है।
क्या सरकारें अधिवास (Domicile) के आधार पर भेदभाव कर सकती हैं?
एक ओर संविधान की धारा 16(2) में कहा गया है कि “राज्य के अधीन किसी नियोजन या पद के संबंध में केवल धर्म, मूलवंश, जाति, लिंग, उद्भव, जन्म स्थान, निवास या इनमें से किसी के आधार पर न तो कोई नागरिक अपात्र होगा और न उससे विभेद किया जाएगा।
”
दूसरी ओर, इसी अनुच्छेद का खंड 4 कहता है कि “इस अनुच्छेद की कोई बात राज्य को पिछड़े हुए नागरिकों के किसी वर्ग के पक्ष में, जिसका प्रतिनिधित्व राज्य की राय में राज्य के अधीन सेवाओं में पर्याप्त नहीं है, नियुक्तियों उया पदों के आरक्षण के लिये उपबंध करने से निवारित नहीं करेगी।
”
लेकिन ये प्रावधान सरकारी नौकरियों के मामले में लागू हैं।
अनुच्छेद 19(1)(g) सभी नागरिकों को कोई भी वृत्ति, उपजीविका, व्यापार या कारबार करने का अधिकार प्रदान करता है।
इस प्रकार राज्य सरकारों द्वारा ऐसी सीमाएँ लगाना किसी व्यक्ति के अपनी पसंद की वृत्ति, व्यापार या कारबार में शामिल होने के संवैधानिक अधिकार का उल्लंघन करता है, जैसा कि अनुच्छेद 19(1)(g) में कहा गया है।
इसके अलावा, उच्च न्यायालय ने अपने निर्णय में कहा कि ‘‘हरियाणा राज्य से असंबद्ध नागरिकों के समूह को द्वितीयक दर्जा देने (secondary status) और आजीविका कमाने के उनके मौलिक अधिकारों में कटौती करने के रूप में पर उल्लंघन किया गया है।
आंध्र प्रदेश उच्च न्यायालय ने भी माना था कि अधिवास के आधार पर संवैधानिक नैतिकता (constitutional morality) की अवधारणा का खुले तौर आरक्षण प्रदान करने का आंध्र प्रदेश का विधेयक (वर्ष 2019 में पारित) “असंवैधानिक हो सकता है”, हालाँकि अभी मेरिट या योग्यता के आधार पर इस पर सुनवाई किया जाना शेष है।
अधिवास के आधार पर आरक्षण प्रदान करने वाले राज्य कानूनों के पक्ष में प्रमुख तर्क:
ऐसा अधिनियम यह सुनिश्चित करने का एक तरीका है कि राज्य के स्थानीय लोगों को सार्वजनिक और निजी क्षेत्रों में पर्याप्त प्रतिनिधित्व एवं अवसर प्राप्त हो।
इससे राज्य में स्थानीय उम्मीदवारों के लिये रोज़गार के अवसरों को बढ़ावा मिल सकता है और उनकी आजीविका सुरक्षित हो सकती है।
हरियाणा राज्य में देश में बेरोज़गारी की चौथी सबसे उच्च दर पाई जाती है (आवधिक श्रम बल सर्वेक्षण 2021-22 के अनुसार 9%)।
यह राष्ट्रीय औसत (4।
1%) और इसके पड़ोसी राज्यों उत्तर प्रदेश, हिमाचल प्रदेश, राजस्थान और पंजाब से अधिक है।
इसे समाज के वंचित वर्गों के लिये सकारात्मक कार्रवाई के एक उपाय के रूप में भी देखा जा सकता है, जिन्हें अन्य राज्यों में भेदभाव या शिक्षा एवं रोज़गार तक पहुँच की कमी का सामना करना पड़ सकता है।
राज्य सरकारें स्थानीय निवासियों को आरक्षण प्रदान कर उन्हें सशक्त बना सकती हैं और उनकी सामाजिक एवं आर्थिक स्थिति को बेहतर कर सकती हैं।
इसे स्थानीय लोगों की सांस्कृतिक और भाषाई पहचान के संरक्षण के आधार पर भी उचित ठहराया जा सकता है।
राज्य सरकारें स्थानीय निवासियों को प्राथमिकता देकर उनके हितों की रक्षा कर सकती हैं और उनकी संस्कृति एवं भाषा का संवर्द्धन कर सकती हैं।
इससे स्थानीय लोगों में अपने राज्य के प्रति आत्मीयता एवं निष्ठा की भावना को भी बढ़ावा मिल सकता है।
ऐसे कानूनों के विरुद्ध प्रमुख तर्क 
ऐसे कानून भारत में सर्वर्त्र अबाध संचरण करने और कहीं भी कार्य करने के नागरिकों के मूल अधिकार का उल्लंघन करते हैं जिसकी गारंटी अनुच्छेद 19(1)(d) और (e) द्वारा दी गई है।
कामगार/श्रमिक मांग एवं प्राप्त मजदूरी के अनुसार पलायन करते हैं और उद्योग उनकी अधिवास स्थिति पर विचार किये बिना सर्वोत्तम प्रतिभा को कार्य पर रखना चाहते हैं।
प्रवासी श्रमिकों ने हरियाणा, महाराष्ट्र और आंध्र प्रदेश जैसे औद्योगिक राज्यों की अर्थव्यवस्थाओं के निर्माण एवं उन्हें बनाए रखने में अहम योगदान दिया है।
वास्तव में, दुनिया भर में सफल अर्थव्यवस्थाएँ इसी तरह प्रबंधित होती हैं।
ये कानून निजी क्षेत्र—जो कुशल, योग्य और क्षमतावान कार्यबल की उपलब्धता पर निर्भर करता है, की नियुक्ति एवं भर्ती नीतियों पर मनमाने एवं अनुचित प्रतिबंध लगाकर, उनका दम घोंट सकते हैं।
वे राज्य में निवेश एवं विकास को हतोत्साहित कर सकते हैं, क्योंकि निजी क्षेत्र अन्य राज्यों में स्थानांतरित होने या विस्तार करने का विकल्प चुन सकता है जहाँ उनके व्यवसाय के लिये अधिक अनुकूल एवं लचीली दशाएँ प्राप्त हों।
ये कानून निजी नियोक्ता के अपनी आवश्यकताओं एवं अनुकूलताओं के आधार पर भर्ती या नियुक्ति करने की स्वतंत्रता एवं स्वायत्तता में हस्तक्षेप करते हैं, जो संविधान के अनुच्छेद 19(1)(g) के तहत व्यवसाय एवं व्यापार करने के उनके अधिकार को प्रभावित करते हैं।
ये कानून राज्य की आर्थिक वृद्धि एवं प्रतिस्पर्द्धात्मकता के लिये प्रतिकूल और हानिकारक हैं, क्योंकि वे देश के विभिन्न हिस्सों से विविध और कुशल कार्यबल तक पहुँच में बाधा डालते हैं, जो विभिन्न क्षेत्रों के संचालन और नवाचार के लिये आवश्यक है।
ये कानून स्थानीय युवाओं के बीच बेरोज़गारी की समस्या का समाधान करने के लिये व्यवहार्य या प्रभावी समाधान नहीं हैं, क्योंकि वे इस मुद्दे के मूल कारणों- जैसे शिक्षा, प्रशिक्षण एवं अवसरों की कमी के विषय को संबोधित नहीं करते, बल्कि अन्य लोगों के अधिकारों का उल्लंघन करते हैं।
ये कानून लोकलुभावन और संरक्षणवादी उपाय हैं जो अन्य राज्यों की से प्रतिक्रिया आमंत्रित कर सकते हैं और श्रम बाज़ार के विभाजन (balkanisation of the labour market) को जन्म दे सकते हैं, जो ‘एक राष्ट्र, एक बाज़ार’ के उद्देश्य की प्राप्ति के लिये देश में एक एकीकृत एवं गतिशील श्रम बाज़ार के दृष्टिकोण के विरुद्ध है।
ऐसे कानूनों का विकल्प क्या हो सकता है?
नियामक एवं नौकरशाही बाधाओं को कम करने, प्रोत्साहन एवं सब्सिडी प्रदान करने, निष्पक्ष प्रतिस्पर्द्धा एवं पारदर्शिता सुनिश्चित करने के रूप में निजी क्षेत्र के विकास एवं फलने-फूलने के लिये अनुकूल माहौल का निर्माण करने वाली बाज़ार-समर्थक नीतियों को अपनाएँ।
ऐसे मानव विकास पर ध्यान केंद्रित करें जो गुणवत्तापूर्ण शिक्षा, व्यावसायिक प्रशिक्षण, कौशल विकास, उद्यमिता आदि में निवेश कर स्थानीय उम्मीदवारों के कौशल, शिक्षा एवं रोज़गार क्षमता को बढ़ाता हो।
बेरोज़गारी भत्ता, नौकरी की गारंटी, सामाजिक सुरक्षा आदि योजनाओं की पेशकश कर बेरोज़गारी से प्रभावित स्थानीय उम्मीदवारों को वित्तीय एवं सामाजिक सहायता प्रदान करने वाले प्रोत्साहन पैकेज प्रदान करें।
अनिवार्य कोटा लागू करने के बजाय स्थानीय उम्मीदवारों को रोज़गार देने वाले निजी क्षेत्र निकायों को प्रोत्साहन एवं सब्सिडी प्रदान करें।
इससे स्वैच्छिक अनुपालन को बढ़ावा मिल सकता है और नियोक्ताओं पर बोझ कम हो सकता है।
गैर-स्थानीय उम्मीदवारों के रोज़गार को प्रतिबंधित करने के बजाय ऐसे स्थानीय उद्योगों और क्षेत्रों के विकास को बढ़ावा दें जिनमें स्थानीय उम्मीदवारों की उच्च मांग है।
इससे राज्य और उसके लोगों के लिये अधिक रोज़गार के अवसर और आर्थिक विकास सुनिश्चित हो सकते हैं।
तमिलनाडु के राज्यपाल से जुड़े मुद्दे ने एक बार फिर राज्यपाल (Governor) नामक औपनिवेशिक संस्था को बनाये रखने के मुद्दे को उजागर किया है।
सर्वोच्च न्यायालय ने उन्हें याद दिलाया कि वह निर्वाचित प्राधिकारी नहीं हैं और उन्हें निर्वाचित सरकार के निर्णय को यूँ लटकाए नहीं रखना चाहिये, जिसके बाद उन्होंने तमिलनाडु राज्य विधानमंडल द्वारा सहमति के लिये उन्हें भेजे गए सभी 10 विधेयक वापस कर दिए।
यह सुनिश्चित करने के लिये कि इन विधेयकों को सहमति प्राप्त हो, इन विधेयकों को फिर से पारित करने के लिये तमिलनाडु विधानसभा के अध्यक्ष द्वारा एक विशेष सत्र का आह्वान किया गया।
इसके अतिरिक्त, अन्नाद्रमुक मंत्रियों के विरुद्ध मुकदमा चलाने की मंज़ूरी, तमिलनाडु लोक सेवा आयोग में नियुक्ति और कैदियों की समय से पूर्व रिहाई के संबंध में राज्य सरकार के निर्णय को राज्यपाल द्वारा बिना किसी स्पष्ट कारण के अभी भी अवरुद्ध रखा गया है।
विधेयकों को पारित करने के संबंध में राज्यपाल की शक्तियाँ 
विधेयकों को पारित करने के संबंध में राज्यपाल की शक्तियाँ संविधान के अनुच्छेद 200 और अनुच्छेद 201 द्वारा परिभाषित हैं।
इन अनुच्छेदों के अनुसार, जब राज्य विधानमंडल द्वारा राज्यपाल के समक्ष कोई विधेयक प्रस्तुत किया जाता है तो उसके पास निम्नलिखित विकल्प होते हैं:
वह विधेयक पर सहमति दे सकता है, जिसका अर्थ है कि विधेयक एक अधिनियम बन जाता है।
वह विधेयक पर अपनी सहमति रोक सकता है, जिसका अर्थ है कि विधेयक निरस्त कर दिया गया है।
वह विधेयक (यदि यह धन विधेयक नहीं है) को विधेयक पर या उसके कुछ उपबंधों पर पुनर्विचार के अनुरोध वाले संदेश के साथ राज्य विधानमंडल को वापस भेज सकता है।
यदि उक्त विधेयक राज्य विधानमंडल द्वारा संशोधनों के साथ या बिना संशोधनों के दोबारा पारित किया जाता है तो राज्यपाल इस पर अपनी सहमति नहीं रोक सकता।
वह विधेयक को राष्ट्रपति के विचार के लिये आरक्षित कर सकता है, जो या तो विधेयक पर सहमति दे सकता है या अनुमति रोक सकता है, या राज्यपाल को विधेयक को पुनर्विचार के लिये राज्य विधानमंडल को वापस भेजने का निर्देश दे सकता है।
यदि विधेयक राज्य उच्च न्यायालय की स्थिति को खतरे में डालता है तो राज्यपाल द्वारा विधेयक पर रोक लगाना अनिवार्य है।
विधेयक संविधान के प्रावधानों, राज्य के नीति निदेशक सिद्धांतों, देश के व्यापक हित या गंभीर राष्ट्रीय महत्त्व के विरुद्ध है, या संविधान के अनुच्छेद 31 A, के तहत संपत्ति के अनिवार्य अधिग्रहण से संबंधित है—यह तय करना राज्यपाल के विवेकाधीन है।
राज्यपाल के पद से संबद्ध प्रमुख चुनौतियाँ 
राज्यपालों की नियुक्ति: राज्यपाल की नियुक्ति केंद्र सरकार की सलाह पर राष्ट्रपति द्वारा की जाती है।
इससे राज्यपाल की राजनीतिक तटस्थता और निष्पक्षता पर सवाल खड़े होते हैं।
ऐसे दृष्टांत सामने आते रहे हैं जब केंद्र में सत्तारूढ़ दल के किसी सदस्य को राज्यपाल के रूप में नियुक्त किया गया या राजनीतिक कारणों से उसे हटा दिया गया या स्थानांतरित कर दिया गया।
यह राज्यपाल के पद की गरिमा और स्थिरता को कमज़ोर करता है।
राज्यपालों की भूमिका और शक्तियाँ: संविधान के तहत राज्यपाल को विभिन्न भूमिकाएँ और शक्तियाँ सौंपी गई हैं, जैसे राज्य विधानमंडल द्वारा पारित विधेयकों पर सहमति देना, मुख्यमंत्री एवं अन्य मंत्रियों की नियुक्ति करना, राज्य के विभिन्न विषयों पर राष्ट्रपति को रिपोर्ट भेजना और कुछ राज्यों में विशेष उत्तरदायित्वों का निर्वहन करना।
हालाँकि, ये भूमिकाएँ और शक्तियाँ प्रायः राज्यपाल के विवेकाधीन (discretion) होती हैं, जिससे निर्वाचित राज्य सरकार के साथ टकराव की स्थिति बन सकती है।
तमिलनाडु जैसे मामले सामने आते रहे हैं, जहाँ राज्यपालों ने विधेयकों पर सहमति देने में देरी की या उन्हें रोक दिया, राज्य सरकारों को बर्खास्त या भंग कर दिया, राष्ट्रपति शासन की सिफारिश की या राज्य विश्वविद्यालयों के कामकाज में हस्तक्षेप किया।
इन कार्रवाइयों की राज्य सरकारों या विपक्षी दलों द्वारा मनमानी, पक्षपातपूर्ण या असंवैधानिक के रूप में आलोचना की गई।
राज्यपालों की जवाबदेही और प्रतिरक्षा: यद्यपि राज्यपाल को राज्य सरकार में राष्ट्रपति के समकक्ष माना जाता है, वास्तविकता यह है कि वे केंद्र सरकार के एजेंट रहे हैं और बने रहेंगे, जिन्हें लोकप्रिय रूप से निर्वाचित राज्य सरकारों की शक्ति पर नियंत्रण के लिये नियुक्त किया जाता है।
राज्यपाल को केंद्र सरकार की मर्जी पर पद से हटाया जा सकता है।
राज्यपाल इस बात से आश्वस्त होते हैं कि जब तक वे केंद्र सरकार के अनुरूप कार्य करते रहेंगे, वे अपने पद पर बने रहेंगे।
राज्य के प्रमुख के रूप में वे पद पर बने रहते हुए अपने कार्यों के लिये न्यायालयों के प्रति भी जवाबदेह नहीं होते (अनुच्छेद 361)।
राज्यपाल के पद के संबंध में संविधान निर्माताओं के क्या विचार थे?
संविधान सभा के कुछ सदस्य, जैसे दक्षिणायनी वेलायुधन, विश्वनाथ दास और एच।
वी।
कामथ राज्यपालों से संबंधित प्रावधानों के प्रखर आलोचक थे।
उनका तर्क था कि संविधान का मसौदा भारत सरकार अधिनियम 1935 की प्रतिकृति है जहाँ केंद्र को बहुत अधिक शक्तियाँ दी गई हैं और राज्यों की स्वायत्तता को कम कर दिया गया है।
उन्हें यह भी भय था कि राज्यपाल केंद्र के एजेंट के रूप में कार्य करेंगे और राज्य सरकारों के कार्य में हस्तक्षेप करेंगे।
दूसरी ओर, संविधान के मुख्य वास्तुकार बी।
आर।
अंबेडकर ने राज्यपालों से संबंधित मौजूदा प्रावधानों का बचाव किया।
उन्होंने कहा कि भारत सरकार अधिनियम 1935 में बदलाव करने के लिये बहुत कम समय था और राज्यपालों को केवल राज्य सरकारों के साथ मिलकर कार्य करना है, न कि उन पर अधिभावी होना है।
राज्यपाल द्वारा केंद्र के अनुसार कार्य करने की आशंका—जिसकी संभावना कई सदस्यों द्वारा उजागर की गई, को डा।
अंबेडकर द्वारा संबोधित नहीं किया गया।
उन्होंने इस बारे में भी कुछ नहीं कहा कि राज्यपाल संबंधी प्रावधानों में कोई सुधार क्यों नहीं किया गया, जबकि भारत सरकार अधिनियम 1935 के कई प्रावधानों को आवश्यकतानुसार सुधार के साथ संविधान में शामिल किया गया था।
क्या राज्यपाल के पद को समाप्त कर दिया जाना चाहिये?
राज्यपालों द्वारा इस तरह के आचरण पर तत्काल प्रतिक्रिया प्रायः यह होती है कि इस संस्था को पूरी तरह से समाप्त कर दिया जाए।
हालाँकि यह दृष्टिकोण अविवेकपूर्ण और अनावश्यक दोनों है।
अविवेकपूर्ण इसलिये क्योंकि वेस्टमिंस्टर संसदीय लोकतंत्र (Westminster parliamentary democracy) में राज्य के प्रमुख और सरकार के प्रमुख दोनों की उपस्थिति की आवश्यकता होती है और राज्यपाल का पद समाप्त करना पूरी प्रणाली को समाप्त करने के समान होगा।
अनावश्यक इसलिये क्योंकि न्यायिक हस्तक्षेप या संवैधानिक सुधार जैसे व्यवहार्य विकल्प पहले से मौजूद हैं।
कौन-से क्या सुधार उपाय किये जा सकते हैं?
न्यायिक हस्तक्षेप: सर्वोच्च न्यायालय राज्यपालों के आचरण की निगरानी करना जारी रख सकता है और यह सुनिश्चित करने के लिये निर्देश या टिप्पणियाँ जारी कर सकता है कि वे संविधान एवं कानून के अनुसार कार्य करें।
इससे राज्यपालों की मनमानी या पक्षपातपूर्ण कार्रवाइयों को रोकने और भारतीय राजनीति के संघीय सिद्धांत को बनाए रखने में मदद मिल सकती है।
वर्तमान नियुक्ति और निष्कासन प्रक्रिया में सुधार करना: राज्यपालों की नियुक्ति और निष्कासन की प्रक्रिया को बदलने के लिये संविधान में संशोधन किया जा सकता है, जैसा ‘हेड्स हेल्ड हाई’ के लेखकों ने सुझाव दिया है।
इसमें एक अधिक पारदर्शी और परामर्शी तंत्र शामिल हो सकता है, जैसे कि कॉलेजियम या संसदीय समिति, जो योग्यता और उपयुक्तता के आधार पर उम्मीदवारों का चयन कर सकती है।
राज्य विधानमंडल के प्रस्ताव या न्यायिक जाँच की आवश्यकता के साथ राज्यपालों के निष्कासन को और भी कठिन बनाया जा सकता है।
राज्यपाल को राष्ट्रपति जैसा दर्जा प्रदान करना: राज्यपाल को राज्य विधानमंडल के प्रति उसी तरह जवाबदेह बनाया जा सकता है जैसे राष्ट्रपति केंद्रीय संसद के प्रति जवाबदेह होता है।
राज्यपाल के लिये भी निर्वाचन से नियुक्ति और महाभियोग से निष्कासन जैसे उपाय किये जा सकते हैं।
राज्यपाल को एक निर्वाचित प्रतिनिधि बनाना: राज्यपाल को केंद्र सरकार द्वारा नामित व्यक्ति के बजाय राज्य का एक निर्वाचित प्रतिनिधि बनाया जा सकता है।
इससे इस पद की जवाबदेही एवं वैधता बढ़ सकती है और केंद्र द्वारा हस्तक्षेप या प्रभाव की गुंजाइश कम हो सकती है।
राज्यपाल का चुनाव राज्य विधानमंडल या राज्य के लोगों द्वारा किया जा सकता है, जैसा कि राष्ट्रपति के मामले में होता है।
महाभियोग योग्य: राज्यपाल को संविधान के उल्लंघन या कदाचार के आधार पर राज्य विधानमंडल द्वारा महाभियोग योग्य (Impeachable) बनाया जा सकता है।
यह राज्यपाल की शक्ति और अधिकार पर नियंत्रण एवं संतुलन प्रदान कर सकता है और पद के किसी भी दुरुपयोग को रोक सकता है।
राज्यपाल पर महाभियोग की प्रक्रिया को राष्ट्रपति पर महाभियोग की प्रक्रिया के समान बनाया जा सकता है, जहाँ कुल सदस्यता के बहुमत और राज्य विधानमंडल के दोनों सदनों में उपस्थित एवं मतदान करने वाले सदस्यों के दो-तिहाई बहुमत की आवश्यकता होगी।
विभिन्न समितियों और सर्वोच्च न्यायालय द्वारा सुझाए गए संवैधानिक सुधार 
सरकारिया आयोग (1988):
राज्यपाल की नियुक्ति राष्ट्रपति द्वारा संबंधित राज्य के मुख्यमंत्री से परामर्श के बाद की जानी चाहिये।
राज्यपाल को सार्वजनिक जीवन के किसी क्षेत्र में प्रतिष्ठित व्यक्ति होना चाहिये और उस राज्य से संबंधित नहीं होना चाहिये जहाँ वह नियुक्त किया जा रहा है।
दुर्लभ एवं बाध्यकारी परिस्थितियों को छोड़कर राज्यपाल को उसका कार्यकाल पूरा होने से पहले नहीं हटाया जाना चाहिये।
राज्यपाल को केंद्र और राज्य के बीच एक सेतु के रूप में कार्य करना चाहिये न कि केंद्र के एजेंट के रूप में।
राज्यपाल को अपनी विवेकाधीन शक्तियों का प्रयोग संयमित और विवेकपूर्ण तरीके से करना चाहिये और उनका उपयोग लोकतांत्रिक प्रक्रिया को कमज़ोर करने के लिये नहीं करना चाहिये।
वेंकटचलैया आयोग (2002):
राज्यपालों की नियुक्ति एक समिति को सौंपी जानी चाहिये जिसमें प्रधानमंत्री, गृह मंत्री, लोकसभा अध्यक्ष और संबंधित राज्य के मुख्यमंत्री शामिल हों।
राज्यपाल को पाँच वर्ष का कार्यकाल पूरा करने की अनुमति दी जानी चाहिये, जब तक कि दुर्व्यवहार या अक्षमता के आधार पर वे इस्तीफा नहीं दे देते या राष्ट्रपति द्वारा हटा नहीं दिए जाते।
केंद्र सरकार को राज्यपाल को हटाने की कोई भी कार्रवाई करने से पहले मुख्यमंत्री से सलाह लेनी चाहिये।
राज्यपाल को राज्य के दैनिक प्रशासन में हस्तक्षेप नहीं करना चाहिये।
उन्हें राज्य सरकार के मित्र, दार्शनिक एवं मार्गदर्शक के रूप में कार्य करना चाहिये और अपनी विवेकाधीन शक्तियों का संयमपूर्वक उपयोग करना चाहिये।
पुंछी आयोग (2010):
आयोग ने संविधान से ‘राष्ट्रपति के प्रसादपर्यंत’ (during the pleasure of the President) वाक्यांश को हटाने की सिफारिश की, जिसके अनुसार राज्यपाल को केंद्र सरकार की इच्छा पर हटाया जा सकता है।
इसके बजाय, आयोग ने सुझाव दिया कि राज्यपाल को केवल राज्य विधानमंडल के एक प्रस्ताव द्वारा ही हटाया जाना चाहिये, जो राज्यों के लिये अधिक स्थिरता और स्वायत्तता सुनिश्चित करेगा।
बी।
पी।
सिंघल बनाम भारत संघ (2010):
सर्वोच्च न्यायालय ने इस मामले के निर्णय में कहा कि राष्ट्रपति किसी भी समय और बिना कोई कारण बताए राज्यपाल को हटा सकता है।
ऐसा इसलिये है क्योंकि राज्यपाल भारत के संविधान के अनुच्छेद 156(1) के तहत ‘राष्ट्रपति के प्रसादपर्यंत’ अपने पद पर बना रहता है।
हालाँकि न्यायालय ने यह भी कहा कि पद से उसका निष्कासन मनमाना, मनमौजी या अनुचित कारणों पर आधारित नहीं होना चाहिये।
भारत का सड़क नेटवर्क एक विरोधाभासी स्थिति रखता है।
एक ओर यह आवागमन, संपर्क, परिवहन एवं यात्रा के लिये एक महत्त्वपूर्ण एवं विस्तारित अवसर प्रस्तुत करता है, जो देश के आधुनिकीकरण और उल्लेखनीय आर्थिक विकास के अनुरूप है, तो दूसरी ओर कई अन्य देशों की तरह भारत की सड़कें भी एक मूक लेकिन घातक संकट उत्पन्न करती हैं।
भारत में सड़क दुर्घटनाएँ कितनी घातक?
सड़क परिवहन और राजमार्ग मंत्रालय द्वारा प्रकाशित ‘भारत में सड़क दुर्घटनाएँ-2022’ (Road Accidents in India-2022) रिपोर्ट के अनुसार कैलेंडर वर्ष 2022 के दौरान राज्यों और केंद्रशासित प्रदेशों में सड़क दुर्घटनाओं के कुल 4,61,312 मामले दर्ज किये गए जिसमें 1, 68,491 लोगों की जान गई, जबकि 4,43,366 लोग घायल हुए।
यह पिछले वर्ष (2021) की तुलना में दुर्घटनाओं में 11।
9%, मृत्यु में 9।
4% और आघातों में 15।
3% की वृद्धि को प्रकट करता है।
WHO द्वारा प्रकाशित एक अन्य आँकड़े के अनुसार अनुमानित रूप से भारत में हर साल सड़क दुर्घटनाओं में लगभग 3,00,000 लोगों की मृत्यु होती है।
यह प्रत्येक दिन के प्रत्येक घंटे में 34 से अधिक लोगों की मौत के बराबर है।
यह एक सामान्य अनुमान है, वास्तविक संख्या इससे अधिक भी हो सकती है।
सड़क दुर्घटनाओं में जीवन-परिवर्तनकारी आघातों का सामना करने वाले लोगों की संख्या इससे भी कहीं अधिक है।
सड़क सुरक्षा एक वैश्विक समस्या है, जहाँ हर साल सड़क दुर्घटनाओं में 13 लाख लोग मारे जाते हैं।
चिंताजनक है कि दुनिया भर में सड़क दुर्घटनाओं में होने वाली प्रत्येक चार मौत में से लगभग एक भारत में घटित होती है।
भारत में सड़क दुर्घटनाओं के पीछे के प्राथमिक कारण 
ओवरस्पीडिंग (Overspeeding): निर्धारित गति सीमा से अधिक गति रखने वाले वाहन चालक उल्लेखनीय जोखिम पैदा करते हैं।
गति सीमा के संबंध में जागरूकता की कमी और अपर्याप्त प्रवर्तन इस समस्या में योगदान करते हैं।
उदाहरण के लिये, भारत में सड़क दुर्घटनाएँ-2022 रिपोर्ट के अनुसार ओवरस्पीडिंग या निर्धारित गति सीमा से अधिक गति से वाहन चालन दुर्घटना का सर्वप्रमुख कारण बना हुआ है जो भारत भर में कुल दुर्घटनाओं में 72।
3% और सभी मौतों एवं आघातों में लगभग दो-तिहाई की हिस्सेदारी रखता है।
ड्रंक ड्राइविंग (Drunk Driving): शराब या नशीले पदार्थों के प्रभाव में वाहन चालन के दौरान चालक निर्णय और समन्वय की गलतियाँ करते हैं।
भारत में सड़क दुर्घटनाएँ-2022 रिपोर्ट के अनुसार वर्ष 2022 में भारत में घटित सड़क दुर्घटनाओं में 2।
2% ड्रंक ड्राइविंग के कारण हुईं।
डिस्ट्रैक्टेड ड्राइविंग (Distracted Driving): गाड़ी चलाते समय मोबाइल फोन का इस्तेमाल, खाना-पीना या अन्य गतिविधियों में संलग्नता के कारण चालक का ध्यान भटक जाता है और दुर्घटनाओं की संभावना बढ़ जाती है।
आईआईटी बॉम्बे के एक सर्वेक्षण में पाया गया कि अध्ययन में शामिल सभी प्रतिभागियों में से लगभग 60% चालक गाड़ी चलाते समय फोन का उपयोग करते थे।
कमज़ोर अवसंरचना और सड़क डिज़ाइन: अवसंरचना और सड़क डिज़ाइन की गुणवत्ता सड़क सुरक्षा में महत्त्वपूर्ण भूमिका निभाती है।
भारत में सड़कों के गड्ढे, रोड लेन्स का उपयुक्त रूप से मार्किंग नहीं होना, सड़क संकेतों की अपर्याप्तता, सड़क पर रोशनी की कमी और पैदल यात्री सुविधाओं के अभाव जैसे कई कारक दुर्घटनाओं में योगदान करते हैं।
चरम मौसम दशाएँ: चरम मौसम दशाओं में भी दुर्घटनाओं की संभावना बढ़ जाती है।
घना कोहरा, अत्यधिक वर्षा, तेज़ हवाएँ और इस तरह की अन्य स्थितियाँ ड्राइविंग को व्यापक रूप से चुनौतीपूर्ण बना देती हैं, जिसके परिणामस्वरूप यदि ड्राइवर अतिरिक्त सावधानी नहीं बरतते हैं तो भयानक दुर्घटनाओं की संभावना बनती है।
यांत्रिक विफलताएँ: मानवीय त्रुटियों और प्रतिकूल मौसम दशाओं के अलावा सड़क दुर्घटनाओं का एक प्रमुख कारण वाहन का खराब होना भी है।
दोषपूर्ण ब्रेक, टायर, स्टीयरिंग, लाइट या अन्य घटक वाहन की सुरक्षा एवं कार्य निष्पादन को कमज़ोर कर सकते हैं।
यातायात नियमों और विनियमों का अनुपालन न करना: यातायात नियमों और विनियमों का पालन न करना सड़क दुर्घटनाओं में उल्लेखनीय योगदान देता है।
सीट बेल्ट और हेलमेट का उपयोग न करना: सीट बेल्ट और हेलमेट का उपयोग नहीं करने से गंभीर चोटों और मृत्यु का खतरा बढ़ जाता है।
केंद्रीय सड़क परिवहन मंत्रालय की एक रिपोर्ट के अनुसार वर्ष 2021 में देश भर में दुर्घटनाओं में मारे गए प्रत्येक 10 कार सवारों में से कम से कम आठ (लगभग 83%) ने सीट बेल्ट नहीं लगा रखा था।
ट्रैफिक सिग्नल का उल्लंघन: ट्रैफिक सिग्नल की अवहेलना, चौराहों पर ओवरटेक करना और लाल बत्ती पर नहीं रुकना गंभीर जोखिम उत्पन्न करते हैं।
एक रिपोर्ट के अनुसार, वर्ष 2020 में हुई कुल सड़क दुर्घटनाओं में से 919 ट्रैफिक सिग्नल की अवहेलना के कारण हुईं, जिनमें 476 लोगों की मौत हुई।
वाहनों की ओवरलोडिंग: ओवरलोडेड वाणिज्यिक वाहन स्थिरता और कुशल गतिशीलता की स्थिति को कमज़ोर करते हैं, जो फिर दुर्घटनाओं का कारण बनती हैं।
वर्ष 2020 में भारत में राष्ट्रीय राजमार्गों पर ओवरलोड ट्रकों के कारण कम से कम 10,000 लोग मारे गए और 25,000 घायल हुए।
कमज़ोर प्रवर्तन और शासन: यातायात प्रवर्तन और शासन की प्रभावशीलता का सड़क सुरक्षा पर महत्त्वपूर्ण प्रभाव पड़ता है।
ट्रैफिक पुलिस की पर्याप्त उपस्थिति का अभाव: सड़कों पर ट्रैफिक पुलिसकर्मियों की अपर्याप्त उपस्थिति प्रवर्तन प्रयासों को बाधित करती है।
ट्रैफिक पुलिसकर्मियों की संख्या और उनकी दृश्यता में वृद्धि से प्रवर्तन की स्थिति बेहतर बन सकती है।
उल्लेखनीय है कि भारत में 20 करोड़ वाहनों के यातायात को प्रबंधित करने के लिये महज 72,000 ट्रैफिक पुलिसकर्मी मौजूद हैं।
भ्रष्टाचार और रिश्वतखोरी: ट्रैफिक पुलिसकर्मियों के बीच व्याप्त भ्रष्टाचार सड़क सुरक्षा प्रयासों को कमज़ोर करता है।
ट्रांसपेरेंसी इंटरनेशनल (Transparency International) के अनुसार वर्ष 2022 में भ्रष्टाचार बोध सूचकांक (Corruption Perceptions Index) में भारत 180 देशों की सूची में 85वें स्थान पर था।
जागरूकता की कमी: सेवलाइफ (SaveLIFE) के वर्ष 2019-20 के एक अध्ययन के अनुसार 37।
8% लोगों ने कहा कि उन्हें लगता था कि पीछे की सीट पर बैठे यात्रियों के लिये सीट बेल्ट लगाना अनिवार्य नहीं है।
जबकि कानून द्वारा पिछली सीटों पर भी सीट बेल्ट के उपयोग को अनिवार्य बनाया गया है, केवल 27।
7% उत्तरदाताओं को इस कानून के बारे में पता था।
भारत में सड़क दुर्घटनाएँ क्या प्रभाव डालती हैं?
आघात और अपंगता: सड़क दुर्घटनाएँ गंभीर शारीरिक आघातों और अपंगता का कारण बन सकती हैं, जैसे हड्डी टूटना, शरीर का जलना, अंग-विच्छेदन, रीढ़ की हड्डी पर चोटें और मस्तिष्क पर लगी चोटें।
ये पीड़ितों और उनके परिवारों के जीवन की गुणवत्ता एवं कल्याण को प्रभावित कर सकते हैं।
WHO के अनुसार भारत में 15-29 आयु वर्ग के लोगों में विकलांगता-समायोजित जीवन वर्ष (Disability-Adjusted Life Years- (DALYs) की हानि का एक प्रमुख कारण सड़क यातायात संबंधी चोटें हैं।
मनोवैज्ञानिक आघात और तनाव: सड़क दुर्घटनाएँ मनोवैज्ञानिक आघात और तनाव का कारण भी बन सकती हैं, जैसे पोस्ट-ट्रॉमैटिक स्ट्रेस डिसऑर्डर (PTSD), दुश्चिंता (anxiety), अवसाद (depression) और पीड़ा (grief)।
ये पीड़ितों और उनके परिवारों के मानसिक स्वास्थ्य और भावनात्मक स्थिरता को प्रभावित कर सकते हैं।
प्रियजनों की मृत्यु और हानि: सड़क दुर्घटनाओं के परिणामस्वरूप प्रियजनों की मृत्यु और हानि की स्थिति बन सकती है, जिसका पीड़ितों और उनके परिवारों के लिये विनाशकारी एवं अपरिवर्तनीय परिणाम उत्पन्न हो सकता है।
सामाजिक असमानता और अपवर्जन: सड़क दुर्घटनाएँ सामाजिक असमानता और अपवर्जन की स्थिति को बढ़ा सकती हैं, क्योंकि वे पैदल यात्री, साइकिल चालक, मोटरसाइकिल चालक और सार्वजनिक परिवहन के उपयोगकर्त्ता जैसे गरीब एवं कमज़ोर समूहों को प्रतिकूल रूप से प्रभावित करती हैं।
इन समूहों के पास प्रायः सुरक्षित एवं किफायती परिवहन, स्वास्थ्य देखभाल और सामाजिक सुरक्षा तक पहुँच का अभाव होता है।
संवेदनशील सड़क उपयोगकर्त्ता (Vulnerable road users)—जिनमें पैदल यात्री, साइकिल चालक और दोपहिया वाहन सवार शामिल हैं, भारत में सड़क पर होने वाली मौतों में लगभग तीन-चौथाई हिस्सेदारी रखते हैं।
उत्पादकता और आय का नुकसान: सड़क दुर्घटनाओं से उत्पादकता और आय का नुकसान हो सकता है, क्योंकि वे कार्यबल की क्षमता एवं उपलब्धता को प्रभावित करते हैं और पीड़ितों एवं उनके परिवारों की कमाई की क्षमता एवं बचत को कम करते हैं।
भारत में सड़क दुर्घटनाओं की लागत सकल घरेलू उत्पाद का 5-7% होने का अनुमान है।
स्वास्थ्य देखभाल और कानूनी लागत में वृद्धि: सड़क दुर्घटनाएँ स्वास्थ्य देखभाल और कानूनी लागत में भी वृद्धि कर सकती हैं, क्योंकि उन्हें चिकित्सा उपचार, पुनर्वास, मुआवजा और मुकदमेबाजी की आवश्यकता होती है।
ये सार्वजनिक और निजी क्षेत्रों तथा पीड़ितों और उनके परिवारों पर भारी बोझ डाल सकते हैं।
सड़क परिवहन और राजमार्ग मंत्रालय द्वारा कराये गए एक अध्ययन के अनुसार वर्ष 2018 में भारत में सड़क दुर्घटना की औसत सामाजिक-आर्थिक लागत थी:
मृत्यु के लिये: 91 लाख रुपए
गंभीर आघात/घायलावास्ता: 3।
6 लाख रुपए
सड़क दुर्घटनाओं की मूक महामारी से निपटने के लिये क्या किया जाना चाहिये?
सीटबेल्ट और हेलमेट के उपयोग का कठोरता से प्रवर्तन:
WHO की एक रिपोर्ट में अनुमान लगाया गया है कि सीट-बेल्ट लगाने से ड्राइवरों और आगे की सीट पर बैठे लोगों के लिये मृत्यु का जोखिम 45-50% तक कम हो जाता है, जबकि पीछे की सीट पर बैठे लोगों के लिये मृत्यु एवं गंभीर चोटों का जोखिम 25% तक कम हो जाता है।
जागरूकता अभियान:
सड़क सुरक्षा के महत्त्व के बारे में जनता को शिक्षित करने के लिये संयुक्त राष्ट्र के #MakeASafetyStatement जैसे बड़े पैमाने पर जन जागरूकता अभियान शुरू किये जाएँ।
गति सीमा प्रवर्तन और ड्रंक-ड्राइविंग विरोधी उपाय:
बेहतर यातायात प्रबंधन प्रणाली और निगरानी सहित वाहनों की ओवरस्पीडिंग को कम करने के उपाय लागू किये जाएँ।
ड्रंक ड्राइविंग के प्रति शून्य सहनशीलता हो जहाँ उल्लंघनकर्त्ताओं के लिये सख्त दंड का प्रावधान हो।
अवसंरचनात्मक सुधार:
दुर्घटनाओं में योगदान देने वाले मुद्दों को संबोधित करते हुए सुरक्षित दशाएँ सुनिश्चित करने के लिये सड़क अवसंरचना को बेहतर बनाया जाए।
सड़क सुरक्षा में तेज़ी से सुधार के लिये क्रियान्वित सरकारी कार्यक्रमों में निवेश किया जाए।
संवेदनशील सड़क उपयोगकर्त्ताओं पर ध्यान केंद्रित करना:
पैदल चलने वालों, साइकिल चालकों और दोपहिया सवारों सहित संवेदनशील सड़क उपयोगकर्त्ताओं की सुरक्षा को प्राथमिकता दें, जो सड़क पर होने वाली मौतों में एक उल्लेखनीय हिस्सेदारी रखते हैं।
ऐसे अवसंरचनात्मक और जागरूकता कार्यक्रम विकसित किये जाएँ जो इन उपयोगकर्त्ताओं के लिये विशेष रूप से अनुकूलित हों।
अंतर्राष्ट्रीय सर्वोत्तम अभ्यासों को अपनाना:
सफल अंतर्राष्ट्रीय सड़क सुरक्षा अभ्यासों का अध्ययन किया जाए और भारत की विशिष्ट आवश्यकताओं एवं परिस्थितियों के अनुसार उन्हें अनुकूल बनाया जाए।
नीदरलैंड का ‘सस्टेनेबल सेफ्टी विज़न’ एक सुरक्षित सड़क प्रणाली का निर्माण कर दुर्घटनाओं को रोकने और दुर्घटना की गंभीरता को कम करने पर केंद्रित है।
यह पाँच सिद्धांतों पर आधारित है: कार्यक्षमता, एकरूपता, पूर्वानुमेयता, क्षमाशीलता और राज्य जागरूकता।
इस विज़न के तहत लागू किये गए कुछ उपाय हैं: सड़क वर्गीकरण, गोल चक्कर का निर्माण, साइकिल पथ और यातायात को सुगम रखना (traffic calming)।
जापान ने सड़क यातायात से होने वाली मौतों में उल्लेखनीय कमी की स्थिति प्राप्त की है, जो वर्ष 1990 में 16,765 से घटकर वर्ष 2019 में 3,215 रह गई।
इसने विभिन्न उपायों को लागू किया है, जैसे यातायात कानूनों को सख्ती से लागू करना, सड़क अवसंरचना में सुधार, सीट बेल्ट एवं हेलमेट के उपयोग को बढ़ावा देना और वाहनों में उन्नत सुरक्षा प्रौद्योगिकियों की शुरूआत करना।
जापान में एक व्यापक सड़क सुरक्षा शिक्षा प्रणाली भी मौजूद है, जो प्री-स्कूल से लेकर वरिष्ठ नागरिकों के स्तर तक जीवन के सभी चरणों को कवर करती है।
मोटर वाहन (संशोधन) अधिनियम, 2019 का कार्यान्वयन:
मोटर वाहन (संशोधन) अधिनियम, 2019 का पूर्ण कार्यान्वयन सुनिश्चित किया जाए, जिसमें सड़क सुरक्षा बढ़ाने के उपाय शामिल हैं।
आपातकालीन देखभाल सेवाएँ:
सड़क दुर्घटना के पीड़ितों के लिये उच्च गुणवत्तायुक्त आपातकालीन देखभाल सेवाओं और उचित उत्तर देखभाल (after-care) तक पहुँच में सुधार करें।
विभिन्न राज्यों में समान उत्तरजीविता संभावना सुनिश्चित करने के लिये आपातकालीन देखभाल में व्याप्त क्षेत्रीय असमानताओं को संबोधित किया जाए।
सार्वजनिक-निजी सहयोग:
सड़क सुरक्षा के लिये अभिनव समाधान विकसित करने और कार्यान्वित करने के लिये सार्वजनिक एवं निजी क्षेत्रों के बीच सहयोग को प्रोत्साहित करें।
निजी क्षेत्र की कपनियों के उन पहलों को समर्थन प्रदान किया जाए जो सड़क सुरक्षा सुधार में योगदान करती हैं।
ऐसी कुछ पहलों में शामिल हैं:
मारुति सुजुकी द्वारा क्रियान्वित ‘ड्राइव सेफ इंडिया कैम्पेन’
महिंद्रा एंड महिंद्रा द्वारा क्रियान्वित ‘ड्राइव सेफ, ड्राइव स्मार्ट कैम्पेन’
वैश्विक पहलों के साथ संरेखण:
एक व्यापक सुरक्षित-प्रणाली दृष्टिकोण अपनाने के लिये वैश्विक पहलों, जैसे कि ‘सड़क सुरक्षा के लिये संयुक्त राष्ट्र कार्रवाई का दूसरा दशक 2021-2030’ (UN's Second Decade of Action for Road Safety 2021-2030) के साथ संरेखित हुआ जाए।
सड़क सुरक्षा पर सुंदर समिति की अनुशंसाएँ
राष्ट्रीय सड़क सुरक्षा और यातायात प्रबंधन बोर्ड (National Road Safety & Traffic Management Board) का गठन किया जाए जो देश में सड़क सुरक्षा और यातायात प्रबंधन को बढ़ावा देने के लिये राष्ट्रीय स्तर पर शीर्ष निकाय होगा।
इसका गठन संसद के एक अधिनियम के माध्यम से किया जाए और इसमें रोड इंजीनियरिंग, ऑटोमोबाइल इंजीनियरिंग, यातायात कानून, चिकित्सा देखभाल आदि विभिन्न क्षेत्रों के सदस्य और विशेषज्ञ शामिल किये जाएँ।
इस राष्ट्रीय बोर्ड के समान कार्यों एवं शक्तियों के साथ प्रत्येक राज्य में राज्य सड़क सुरक्षा और यातायात प्रबंधन बोर्ड की स्थापना की जाए जो सड़क सुरक्षा एवं यातायात प्रबंधन के मुद्दों पर राज्य सरकारों और स्थानीय अधिकारियों के साथ समन्वय का निर्माण करे।
सड़क दुर्घटनाओं और मौतों को कम करने तथा सड़क सुरक्षा और यातायात प्रबंधन को बेहतर बनाने के लिये विशिष्ट लक्ष्यों, रणनीतियों और कार्य योजनाओं के साथ एक राष्ट्रीय सड़क सुरक्षा योजना (National Road Safety Plan) का विकास किया जाए।
दुर्घटना उत्तर देखभाल और आघात प्रबंधन में सुधार किया जाए और डेटा संग्रह, विश्लेषण एवं प्रसार के लिये मानकीकृत प्रारूपों एवं प्रोटोकॉल के साथ एक राष्ट्रीय सड़क दुर्घटना डेटाबेस एवं सूचना प्रणाली की स्थापना की जाए।
समिति ने वित्तपोषण सुनिश्चित करने के लिये सड़क सुरक्षा कोष (Road Safety Fund) हेतु डीजल एवं पेट्रोल पर उपकर की कुल आय का 1% निर्धारित करने का सुझाव दिया है।
समिति ने अन्य विभिन्न मुद्दों—जैसे सड़क दुर्घटनाओं को अपराधमुक्त करना, बीमा और समर्पित राजमार्ग पुलिस आदि पर भी विचार किया है।
सुंदर समिति की अनुशंसा के आधार पर केंद्रीय मंत्रिमंडल ने वर्ष 2010 में राष्ट्रीय सड़क सुरक्षा नीति (National Road Safety Policy) को मंज़ूरी प्रदान की।
उद्योग-शिक्षा जगत सहयोग में कौन-सी बाधाएँ मौजूद हैं?
विपरीत प्रयोजन संघर्ष (Cross-Purpose Conflict):
शिक्षाविद आम तौर पर नई अवधारणाओं को स्थापित करने के लिये मौलिक अनुसंधान को प्राथमिकता देते हैं, जबकि उद्योग प्रक्रिया में सुधार और अल्पकालिक मुनाफे के लिये व्यावहारिक अनुसंधान पर ध्यान केंद्रित करते हैं, जिससे एक उल्लेखनीय विपरीत प्रयोजन संघर्ष पैदा होता है।
सांस्कृतिक मतभेद (Cultural Differences):
HEIs शोधकर्ता कंपनी द्वारा उपलब्ध कराए गए डेटा की जाँच करते समय शैक्षणिक कठोरता एवं सैद्धांतिक गहराई में वृद्धि की आवश्यकता की पहचान कर सकते हैं।
इसके विपरीत, व्यावहारिक परिणामों को प्राथमिकता देने वाली कंपनी के पास प्रायः व्यापक सैद्धांतिक चर्चाओं के लिये समय या विशेषज्ञता का अभाव होता है और वह वास्तविक समाधानों, प्रक्रिया में सुधार या उत्पाद नवाचार पर ध्यान केंद्रित करती है।
बौद्धिक गुणों का संघर्ष (Conflict of Intellectual Properties):
विश्वविद्यालय द्वारा प्रकाशन के अधिकार (right to publish) की रक्षा पर बल देने और पेटेंट एवं स्वामित्व संबंधी सूचना की सुरक्षा के लिये उद्योग की आवश्यकता के बीच का संघर्ष चिंता का सबसे महत्त्वपूर्ण विषय है।
कौशल अंतराल (Skill Gap):
उद्योग की आवश्यकताओं के साथ तालमेल की कथित कमी के लिये भारत की शिक्षा प्रणाली की आलोचना की जाती है, क्योंकि इसके परिणामस्वरूप स्नातकों के पास मौजूद कौशल एवं रोज़गार बाज़ार द्वारा मांग किये जाते कौशल के बीच असंगतता उत्पन्न हुई।
असंरचित सहयोग ढाँचे:
स्पष्ट रूप से परिभाषित और संरचित सहयोग ढाँचे की कमी के परिणामस्वरूप भ्रम, स्पष्टता की कमी और पारस्परिक रूप से लाभप्रद साझेदारी स्थापित करने में चुनौतियाँ उत्पन्न होती हैं।
संसाधन की असमानताएँ:
विकसित देशों के विपरीत, जहाँ उद्योग प्रायः विश्वविद्यालयों में अनुसंधान एवं विकास (R&D) में पर्याप्त निवेश करते हैं, भारतीय उद्योग आमतौर पर अपने बजट का एक छोटा भाग ही शिक्षा जगत के साथ अनुसंधान एवं विकास साझेदारी के लिये आवंटित करते हैं।
भारत में R&D व्यय के लगभग 60% का वहन सरकार करती है।
भारत में उद्योग-शिक्षा जगत सहयोग के लिये प्रमुख सरकारी योजनाएँ:
अकादमिक और अनुसंधान सहयोग को बढ़ावा देने हेतु योजना (Scheme for Promotion of Academic and Research Collaboration- SPARC)
इम्पैक्टिंग रिसर्च इनोवेशन एंड टेक्नोलॉजी (IMPRINT)
उच्चतर आविष्कार योजना (UAY)
अनुसंधान पार्क (Research Park)
राष्ट्रीय सहकारी प्रशिक्षण परिषद(National Council for Cooperative Training- NCCT): सहकारिता मंत्रालय के तहत एक स्वायत्त सोसाइटी NCCT द्वारा संचालित विभिन्न प्रशिक्षण, जागरूकता और अन्य शैक्षणिक कार्यक्रमों में क्षेत्र के विशेषज्ञों एवं पेशेवरों की निरंतर भागीदारी के माध्यम से सहकारी समितियों के लिये उद्योग-शिक्षा जगत संबंध सुनिश्चित किये जाते हैं।
भारत नवाचार विकास कार्यक्रम (India Innovation Growth Programme- IIGP): इसका उद्देश्य भविष्य के लिये प्रौद्योगिकी-आधारित समाधान विकसित करने हेतु विचार निर्माण (ideation), नवाचार (innovation) एवं त्वरण (acceleration) के चरणों के माध्यम से नवप्रवर्तकों और उद्यमियों को सक्षम बनाकर भारतीय नवाचार पारितंत्र को उन्नत बनाना है।
इस कार्यक्रम का लक्ष्य सामाजिक और औद्योगिक नवाचार पारिस्थितिकी तंत्र पर केंद्रित एक उच्च प्रभावपूर्ण कार्यक्रम के माध्यम से भारत में एक नवाचार पाइपलाइन का निर्माण करना है।
UGC का मसौदा दिशानिर्देश: भारतीय विश्वविद्यालयों के लिये सतत और जीवंत विश्वविद्यालय-उद्योग लिंकेज प्रणाली (Sustainable and Vibrant University-Industry Linkage System for Indian Universities) पर हाल ही में UGC के मसौदा दिशानिर्देशों में परस्पर सहयोग को बढ़ावा देने के लिये विश्वविद्यालयों में एक उद्योग संबंध सेल (Industry Relation Cell- IRC) और कंपनियों में एक विश्वविद्यालय संबंध सेल (University Relation Cell- URC) के गठन का सुझाव दिया गया है।
भारत में विश्वविद्यालय और उद्योग किस प्रकार सहयोग कर सकते हैं?
अल्पकालिक सहयोग:
न्यूनतम अनुसंधान सुविधा रखने वाले कॉलेज या विश्वविद्यालय उन स्थानीय विनिर्माण कंपनियों के साथ अल्पकालिक सहयोग पर ध्यान केंद्रित कर सकते हैं जो अपनी उत्पादन लाइन में ऐसी तकनीकी समस्याओं का सामना कर रहे हैं जिनके त्वरित समाधान की आवश्यकता है।
दीर्घकालिक अनुसंधान सहयोग:
बेहतर अनुसंधान सुविधा और संकाय विशेषज्ञता रखने वाले कॉलेज या विश्वविद्यालय उद्योग के साथ ऐसे दीर्घकालिक अनुसंधान सहयोग के लिये साझेदारी कर सकते हैं जो अत्याधुनिक प्रौद्योगिकियों के विकास पर लक्षित हो (जैसा कि IMPRINT जैसी पहल के तहत लक्षित है)।
ऐसे दीर्घकालिक सहयोग का अतिरिक्त लाभ यह है कि छात्र अनुसंधान परियोजनाओं पर प्रशिक्षु के रूप में कार्य कर सकते हैं।
इससे वे समय-सीमा का प्रबंधन कर सकना, विफलताओं से निपटना और उद्योग में सहकर्मियों के साथ सहयोग करना सीख सकेंगे।
सहजीवी संबंध विकसित करना:
उच्च शिक्षा संस्थानों और उद्योगों को सहजीवी संबंध विकसित करने की दिशा में कार्य करना चाहिये।
विशिष्ट डोमेन के उद्योगों को स्वयं को नए अनुसंधान विकास से अवगत रखने के लिये उसी डोमेन के विभिन्न विश्वविद्यालयों के अनुसंधान समूहों के साथ सहयोग करना चाहिये।
खुले संवाद के माध्यम से विश्वास निर्माण:
संभावित संघर्षों को संबोधित करने और शिक्षा जगत एवं उद्योग दोनों की प्राथमिकताओं को समायोजित करते हुए दृष्टिकोण में लचीलेपन को बढ़ावा देने के लिये खुले संवाद में संलग्न रहें।
स्पष्ट संचार, बौद्धिक संपदा पर परस्पर समझौते और संवेदनशील सूचना की सुरक्षा के लिये गैर-प्रकटीकरण समझौतों के माध्यम से भरोसे का निर्माण करें।
एक सक्षमकारी वातावरण का सृजन करना:
अनुसंधान के लिये एक रोडमैप के साथ-साथ IPR अधिकारों, उत्तरदायित्वों और सहयोग के परिणामों के दायरे को रेखांकित करने वाले स्पष्ट समझौते संपन्न किये जाने चाहिये।
हितधारकों द्वारा वादा किये गए प्रदेय (deliverables) की जाँच करने के लिये फंडिंग एजेंसी द्वारा नियुक्त विशेषज्ञों के एक दल द्वारा अत्यंत आवश्यक वार्षिक समीक्षा भी की जानी चाहिये।
अनुसंधान एवं विकास और नवाचार पर व्यय की वृद्धि करना:
उपयुक्त अनुसंधान अनुदान के लिये पर्याप्त सरकारी वित्तपोषण होना चाहिये।
इसके लिये अनुसंधान एवं विकास पर सकल व्यय को वर्तमान में सकल घरेलू उत्पाद के 0।
7% से बढ़ाकर शीर्ष दस अर्थव्यवस्थाओं में ‘अनुसंधान एवं विकास पर सकल घरेलू व्यय’ (Gross Domestic Expenditure on Research and Development- GERD) के औसत स्तर (2% से अधिक) तक ले जाने की आवश्यकता है।
निजी क्षेत्र नवाचार:
निजी कंपनियों को भारत में उभरते उद्यमियों को वित्तपोषण, मेंटरशिप और संसाधन प्रदान कर नवाचार को बढ़ावा देते हुए स्टार्टअप पारितंत्र में सक्रिय रूप से सहयोग एवं निवेश करना चाहिये।
परामर्श या कंसल्टेंसी फर्म (Consultancy Firms) क्या हैं? 
कंसल्टेंसी फर्म एक ऐसा व्यवसाय है जो अन्य संस्थाओं/संगठनों को उन समस्याओं के संबंध में पेशेवर सलाह एवं समाधान प्रदान करता है जिनका स्वयं समाधान कर सकने में वे सक्षम नहीं होते हैं।
कंसल्टेंसी फर्मों के पास विभिन्न क्षेत्रों—जैसे प्रबंधन, इंजीनियरिंग, वित्त, स्वास्थ्य सेवा आदि के विशेषज्ञ होते हैं।
वे अपनी सेवाओं के लिये शुल्क लेते हैं और आमतौर पर विशिष्ट परियोजनाओं या लक्ष्यों पर कार्य करते हैं।
भारत में कंसल्टेंसी फर्मों के कुछ उदाहरण हैं: टाटा कंसल्टेंसी सर्विसेज़ (TCS), मैकिन्से एंड कंपनी (McKinsey & Company), डेलॉइट (Deloitte) आदि।
सार्वजनिक नीति निर्माण में कंसल्टेंसी फर्मों के क्या लाभ हैं? 
विशिष्ट विशेषज्ञता (Specialized Expertise): सलाहकार या कंसल्टेंट (Consultants) डोमेन-विशिष्ट ज्ञान एवं विशेषज्ञता लाते हैं जिनकी सरकारी एजेंसियों में कमी हो सकती है।
कृषि, परिवहन, ऊर्जा और वित्तीय सेवाओं जैसे क्षेत्रों में प्रभावी कार्यक्रम निर्माण एवं सेवा वितरण के लिये यह अत्यंत महत्त्वपूर्ण है।
लचीलापन और मांग-आधारित कौशल (Flexibility and On-Demand Skills): सार्वजनिक नीतिगत चुनौतियों की गतिशील प्रकृति, विशेष रूप से डिजिटलीकरण के संदर्भ में, विशेष तकनीकी कौशल की आवश्यकता रखती है जो सलाहकारों द्वारा पर्याप्त लचीलेपन के साथ और मांग-आधारित रूप से प्रदान की जा सकती है।
इससे यह सुनिश्चित होता है कि सरकार आवश्यकता पड़ने पर आवश्यक विशेषज्ञता तक पहुँच बना सकती है।
परिप्रेक्ष्य की विविधता (Diversity of Perspectives): ये सलाहकार बाह्य दृष्टिकोण और विविध कौशल समूह प्रदान करते हैं; इस प्रकार समस्या-समाधान के लिये अधिक व्यापक एवं नवोन्मेषी दृष्टिकोण में योगदान करते हैं।
यह विविधता उन जटिल मुद्दों को संबोधित करने में विशेष रूप से मूल्यवान सिद्ध हो सकती है जिनका कोई संभावित स्पष्ट समाधान नहीं हो।
परियोजना-विशिष्ट संलग्नताओं के साथ दक्षता (Efficiency with Project-Specific Engagements): ये परामर्श संलग्नताएँ प्रायः परियोजना-विशिष्ट होती हैं और उनकी अंतिम तिथियाँ पूर्व-निर्धारित (predetermined end dates) होती हैं।
यह सरकार को अपने संस्थागत भार को स्थायी रूप से बढ़ाए बिना विशिष्ट चुनौतियों का समाधान कर सकने की अनुमति देता है, जिससे यह एक लागत प्रभावी और कुशल समाधान बन जाता है।
कंसल्टेंसी फर्मों द्वारा प्रस्तुत चुनौतियाँ कौन-सी हैं? 
सरकारी क्षमताओं का खोखला होना (Hollowing out of Government Capabilities): कंसल्टेंसी फर्मों पर वृहत रूप से निर्भर रहने से आंतरिक सरकारी क्षमताओं का ह्रास हो सकता है।
समय के साथ सिविल सेवक आवश्यक कौशल और ज्ञान खो सकते हैं, जिससे सरकार बाह्य विशेषज्ञता पर अत्यधिक निर्भर हो जाएगी।
उदाहरण के लिये, चीन के कुछ ग्रामीण क्षेत्रों में स्थानीय सरकारों ने शिक्षा, स्वास्थ्य देखभाल एवं पर्यावरण संरक्षण जैसी विभिन्न सार्वजनिक सेवाओं को निजी या गैर-सरकारी संगठनों को आउटसोर्स कर दिया है।
इससे सार्वजनिक जवाबदेही, गुणवत्ता नियंत्रण और सामाजिक समानता की हानि हुई है।
अत्यधिक निर्भरता और ‘मिशन क्रीप’ (Excessive Dependence and Mission Creep): एक जोखिम उत्पन्न हुआ है कि सरकारी अधिकारी नियमित या सामान्य कार्यकरणों के लिये भी कंसल्टेंसी सेवा पर अत्यधिक निर्भर बन सकते हैं।
यह निर्भरता ‘मिशन क्रीप’ की स्थिति की ओर ले जा सकती है, जहाँ परामर्श संलग्नताओं का दायरा आरंभिक मंशा या उद्देश्य तक सीमित नहीं रहता और जिससे सलाहकारों एवं सरकारी अधिकारियों की भूमिकाओं के बीच की रेखाएँ संभावित रूप से धुंधली पड़ जाती हैं।
वर्ष 2018 की CAG रिपोर्ट से उजागर हुआ कि रेल मंत्रालय द्वारा नियुक्त सलाहकार अपने कार्यक्षेत्र से परे की गतिविधियों में संलिप्त थे, जिससे उनकी जवाबदेही एवं दक्षता पर सवाल खड़े हुए।
दुहरावपूर्ण कार्यकरण और नीतिगत प्रभाव के लिये पैरवी करना (Lobbying for Repeat Work and Policy Influence): सरकारी अधिकारियों के साथ लगातार संलग्न रहे कंसल्टेंसी फर्म दुहरावपूर्ण कार्यकरण के लिये इन संबंधों का गलत लाभ उठा सकते हैं।
एक चिंता यह भी है कि सलाहकार कभी-कभी अपने लाभ के लिये नीतिगत निर्णयों और निर्देशों को प्रभावित करने का प्रयास करने के रूप में अपनी सीमाओं का अतिक्रमण भी कर सकते हैं।
वर्ष 2019 में सेंटर फॉर पॉलिसी रिसर्च (CPR) ने भारत की स्वास्थ्य नीति को आकार देने में मैकिन्से एंड कंपनी की भूमिका पर एक केस स्टडी आयोजित की।
इस अध्ययन में पता चला कि मैकिन्से का सरकारी अधिकारियों और हितधारकों के साथ घनिष्ठ संबंध था, जहाँ वह अपने प्रभाव का उपयोग अनुबंधों को सुरक्षित करने और स्वयं के अनुकूल नीति को आकार देने में कर रहा था।
सार्वजनिक नीति उद्देश्यों का विरूपण (Distortion of Public Policy Objectives): नीति निर्माण में सलाहकारों की संलग्नता संभावित रूप से सार्वजनिक नीति उद्देश्यों को विकृत कर सकती है।
आवश्यक नहीं है कि सलाहकारों की प्राथमिकताएँ और अनुशंसाएँ हमेशा आम लोगों के दीर्घकालिक हितों के अनुरूप ही हों, जिससे अपेक्षित नीतिगत परिणाम विकृत हो सकते हैं।
वर्ष 2017 में भारतीय प्रबंधन संस्थान (IIM) के एक शोध-पत्र ने भारत की शिक्षा नीति पर कंसल्टेंसी फर्मों के प्रभाव का अध्ययन किया।
इसने निष्कर्ष दिया कि बाज़ारीकरण, निजीकरण और मानकीकरण के पक्ष में सुधारों की वकालत करने वाली इन कंपनियों का महत्त्वपूर्ण प्रभाव था, जिसने शिक्षा में समानता, गुणवत्ता और विविधता के सार्वजनिक नीति उद्देश्यों को कमज़ोर कर दिया था।
कंसल्टोक्रेसी और लोक सेवकों की घटती भूमिका (Consultocracy and Diminishing Role of Public Servants): ‘कंसल्टोक्रेसी’ शब्द सरकारी संरचनाओं के भीतर सलाहकारों के बढ़ते प्रभाव को दर्शाता है।
इस परिघटना के परिणामस्वरूप पारंपरिक लोक सेवकों की भूमिका कम हो सकती है, जिससे सरकारी संस्थानों के पारंपरिक कार्यों एवं क्षमताओं पर असर पड़ सकता है।
भ्रष्टाचार का खतरा (Risk of Corruption): सरकारी गतिविधियों के साथ कंसल्टेंसी फर्मों का अंतर्संबंध भ्रष्टाचार के अवसर पैदा कर सकता है।
परामर्श सेवाओं से संबंधित भ्रष्टाचार के विभिन्न मामलों ने विश्व स्तर पर चिंताओं की वृद्धि की है और पारदर्शिता एवं नैतिक अभ्यासों की आवश्यकता पर बल दिया जा रहा है।
कुछ वर्ष पूर्व CBI की एक रिपोर्ट में भारत में एक भ्रष्टाचार घोटाले का खुलासा किया गया था जहाँ एक कंसल्टेंसी फर्म और राज्य स्वामित्व वाला एक उद्यम इसमें संलिप्त थे।
रिपोर्ट में कंपनी पर उद्यम के अधिकारियों के साथ मिलकर निविदाओं में हेरफेर करने, परियोजना लागत बढ़ाने और धन का दुरुपयोग करने का आरोप लगाया गया था।
आगे की राह:  
नियामक सुरक्षा उपाय (Regulatory Safeguards): कंसल्टेंसी फर्मों के साथ संलग्नता को व्यापक रूप से विनियमित करने की आवश्यकता है।
इसमें ‘ऑनबोर्डिंग’ (onboarding) प्रक्रिया में निष्पक्षता एवं पारदर्शिता सुनिश्चित करना और ‘रेंट-सीकिंग’ (rent-seeking) व्यवहार पर अंकुश लगाना शामिल है।
मूल्यवर्द्धन का खुलासा करना (Disclosure of Value Added): पारदर्शिता से संबंधित चिंताओं को दूर करने के लिये एक ऐसा तंत्र होना चाहिये जहाँ सलाहकार बता सकें कि सार्वजनिक नीति पहलों में उन्होंने क्या मूल्यवर्द्धन किया।
जवाबदेही और सार्वजनिक भरोसे के लिये यह पारदर्शिता आवश्यक है।
सरकारी परियोजनाओं एवं पहलों के प्रदर्शन, परिणामों और प्रभावों की निगरानी एवं मूल्यांकन करने के लिये लोकपाल, लेखा परीक्षक और निगरानीकर्ता जैसे स्वतंत्र एवं निष्पक्ष निरीक्षण निकाय स्थापित किये जा सकते हैं।
ज्ञान हस्तांतरण और क्षमता निर्माण (Knowledge Transfer and Capacity Building): सलाहकारों से सरकारी अधिकारियों तक ज्ञान हस्तांतरण के लिये स्पष्ट प्रोटोकॉल स्थापित किये जाने चाहिये।
इसके अतिरिक्त, आंतरिक क्षमता निर्माण पर ध्यान केंद्रित किया जाना चाहिये ताकि यह सुनिश्चित किया जा सके कि परामर्श संलग्नताओं के माध्यम से प्राप्त विशेषज्ञता सरकारी क्षमताओं के दीर्घकालिक विकास में योगदान दे।
हितधारकों की भागीदारी: सर्वेक्षणों, मंचों एवं भागीदारी बजट के माध्यम से नागरिकों और हितधारकों के साथ संलग्न होना और परामर्श करना ताकि सुनिश्चित हो कि सरकारी नीतियाँ और कार्यक्रम आम लोगों के प्रति उत्तरदायी, समावेशी एवं जवाबदेह हैं।
भारत के मुख्य न्यायाधीश के नेतृत्व वाली एक संविधान पीठ ने हाल ही में अपनी सुनवाई पूरी की जहाँ चुनावी बॉण्ड योजना की वैधता को चुनौती दी गई थी।
इस मामले में मुख्य रूप से मतदाताओं के सूचना के अधिकार और दानदाताओं की गोपनीयता के परस्पर विरोधी पहलुओं पर विचार किया गया।
चुनावी वित्तपोषण में पारदर्शिता की आवश्यकता इन कार्यवाहियों में केंद्रीय चिंता का विषय रही।
इस संदर्भ में, चुनावों के राज्य वित्तपोषण या सार्वजनिक वित्तपोषण पर पुनर्विचार का विषय एक बार फिर सामने आया है।
चुनावों का राज्य वित्तपोषण क्या है?
परिचय:
चुनावों का राज्य वित्तपोषण (State Funding of Elections) एक ऐसी प्रणाली को संदर्भित करता है जिसमें सरकार राजनीतिक दलों और उम्मीदवारों को चुनावी प्रक्रिया में उनकी भागीदारी को सुविधाजनक बनाने के लिये वित्तीय सहायता प्रदान करती है।
यह वित्तपोषण आम तौर पर सार्वजनिक संसाधनों से प्राप्त होता है और इसका उद्देश्य निजी दान पर निर्भरता को कम करना तथा राजनीतिक अभियानों में निहित स्वार्थों के संभावित प्रभाव को कम करना है।
उद्देश्य:
इसका उद्देश्य चुनाव संबंधी विषयों में सभी प्रतिभागियों के लिये पारदर्शिता, निष्पक्षता और समान अवसरों को बढ़ावा देना है।
राज्य वित्तपोषण के प्रकार :
प्रत्यक्ष वित्तपोषण: इसमें सरकार राजनीतिक दलों और उम्मीदवारों को उनके चुनाव अभियानों का समर्थन करने के लिये प्रत्यक्ष मौद्रिक सहायता प्रदान करती है।
अप्रत्यक्ष वित्तपोषण: अप्रत्यक्ष वित्तपोषण में सब्सिडीयुक्त या मुफ्त मीडिया पहुँच, कर लाभ, अभियान सामग्री के लिये सार्वजनिक स्थानों का मानार्थ उपयोग और उपयोगिताओं, यात्रा व्यय, परिवहन एवं सुरक्षा के प्रावधान शामिल हैं।
भारत में चुनावों के लिये राज्य वित्तपोषण की स्थिति:
मौजूदा राज्य वित्तपोषण उपायों में आम चुनावों के दौरान राष्ट्रीय दलों के लिये और राज्य विधानमंडल चुनावों में पंजीकृत राज्य दलों के लिये सार्वजनिक प्रसारकों (public broadcasters) पर मुफ्त एयरटाइम आवंटित करना शामिल है।
राष्ट्रीय दलों को सुरक्षा, कार्यालय स्थान और उपयोगिता सब्सिडी जैसे कुछ लाभ प्राप्त होते हैं।
भारत में अप्रत्यक्ष राज्य वित्तपोषण का एक दूसरा रूप यह है कि पंजीकृत राजनीतिक दलों को आयकर के भुगतान से छूट दी जाती है, जैसा कि आईटी अधिनियम की धारा 13A में निर्धारित है।
विभिन्न आयोगों ने चुनावों के राज्य वित्तपोषण के बारे में क्या कहा है?
इंद्रजीत गुप्ता समिति (1998):
समिति ने संवैधानिक, विधिक और सार्वजनिक हित कारणों से चुनावों के राज्य वित्तपोषण का समर्थन किया।
समिति ने माना कि यह विशेष रूप से सीमित वित्तीय संसाधनों वाले दलों के लिये निष्पक्ष एकसमान अवसर प्रदान कर सकेगा।
भारतीय विधि आयोग (1999):
आयोग ने माना कि राज्य द्वारा कुल वित्तपोषण वांछनीय है, बशर्ते राजनीतिक दल अन्य स्रोतों से धन लेने से बचें।
आयोग द्वारा राज्य वित्तपोषण की शुरुआत से पहले राजनीतिक दलों के लिये एक नियामक ढाँचे की आवश्यकता पर बल दिया गया।
द्वितीय प्रशासनिक सुधार आयोग (2008):
चुनाव खर्चों के “अवैध और अनावश्यक वित्तपोषण” पर अंकुश लगाने के लिये आंशिक राज्य वित्तपोषण की वकालत की।
शासन में नैतिकता के मुद्दे को संबोधित किया और अनुचित वित्तीय प्रभाव को कम करने के उपायों की अनुशंसा की।
राष्ट्रीय संविधान कार्यकरण समीक्षा आयोग (2001):
आयोग ने चुनावों के लिये सरकारी वित्तपोषण का समर्थन नहीं किया।
इसने राज्य के वित्तपोषण पर विचार करने से पहले राजनीतिक दलों के लिये एक सुदृढ़ नियामक ढाँचे को लागू करने की शर्त पर विधि आयोग की रिपोर्ट (1999) से सहमति जताई।
भारत में चुनावों के लिये राज्य वित्तपोषण के पक्ष में प्रमुख तर्क क्या हैं?
एकसमान अवसर प्रदान करना:
राज्य वित्तपोषण का उद्देश्य राजनीति में धन के प्रभाव को कम करना है और सबके लिये ऐसे एकसमान स्तर का निर्माण करना है जहाँ राजनीतिक दल वित्तीय संसाधनों के बजाय विचारों एवं नीतियों के आधार पर प्रतिस्पर्द्धा कर सकें।
राज्य वित्तपोषण उन संभावित उम्मीदवारों के लिये वित्तीय बाधाओं को दूर करके अधिक व्यक्तियों को राजनीति में भाग लेने के लिये प्रोत्साहित कर सकता है जिनके पास व्यक्तिगत संपत्ति या महत्त्वपूर्ण निजी वित्तपोषण तक पहुँच नहीं हो।
भ्रष्टाचार कम करना:
सार्वजनिक वित्तपोषण प्रदान करने से निजी दान पर निर्भरता कम करने, भ्रष्ट आचरण की गुंजाइश कम करने और राजनीति में निहित स्वार्थों के प्रभाव को कम करने में मदद मिल सकती है।
राज्य वित्तपोषण राजनीतिक वित्तपोषण में अधिक पारदर्शिता लाने में योगदान कर सकता है, क्योंकि सार्वजनिक धन विनियमन एवं संवीक्षा के अधीन होते हैं, जो राजनीतिक अभियानों के वित्तीय पहलुओं में स्पष्ट अंतर्दृष्टि प्रदान करते हैं।
निष्पक्ष प्रतिस्पर्द्धा को बढ़ावा देना
राज्य वित्तपोषण कुछ दलों या उम्मीदवारों को केवल उनके वित्तीय संसाधनों के आधार पर अनुचित लाभ प्राप्त करने से रोककर निष्पक्ष प्रतिस्पर्द्धा को बढ़ावा दे सकता है।
निजी दानदाताओं पर निर्भरता कम होने से निर्वाचित प्रतिनिधियों को अधिक स्वतंत्रता मिल सकती है, जिससे उन्हें प्रमुख दानदाताओं के हितों की पूर्ति के बजाय सार्वजनिक हितों पर ध्यान केंद्रित करने की अनुमति मिलेगी।
राजनीतिक दलों को सशक्त बनाना:
सार्वजनिक वित्तपोषण राजनीतिक दलों की वित्तीय स्थिरता में योगदान कर सकता है, जिससे उन्हें प्रत्येक चुनाव चक्र के लिये अल्पकालिक धन उगाहने के बजाय दीर्घकालिक लक्ष्यों और नीति विकास पर ध्यान केंद्रित करने की अनुमति मिलती है।
राज्य वित्तपोषण में राजनीतिक दलों के बीच आर्थिक असमानताओं को दूर करने की क्षमता है, जिससे यह सुनिश्चित हो सकता है कि छोटे या उभरते हुए दलों को लोकतांत्रिक प्रक्रिया में भाग लेने का उचित मौका मिले।
चुनावों के लिये राज्य वित्तपोषण के विरुद्ध प्रमुख तर्क क्या हैं?
करदाताओं पर बोझ:
चुनावों के लिये सार्वजनिक धन का उपयोग करने से करदाताओं पर अतिरिक्त बोझ पड़ता है, जो शायद नहीं चाहें कि उनका धन राजनीतिक गतिविधियों के लिये आवंटित किया जाए।
भारत के पास सीमित वित्तीय संसाधन मौजूद हैं और राज्य द्वारा वित्तपोषित चुनावों के लिये धन आवंटित करने से इन संसाधनों को अन्य आवश्यक सार्वजनिक सेवाओं से दूसरी ओर मोड़ा जा सकता है।
दुरुपयोग की संभावना:
संशयवादी (Skeptics) राज्य निधियों के संभावित दुरुपयोग के बारे में चिंता व्यक्त करते हैं और सार्वजनिक संसाधनों के दुरुपयोग या विचलन को रोकने के लिये कड़े नियमों एवं जवाबदेही उपायों की आवश्यकता पर बल देते हैं।
ऐसी चिंताएँ भी मौजूद हैं कि राजनीतिक लाभ के लिये राज्य के वित्तपोषण में हेरफेर किया जा सकता है, जहाँ सत्तारूढ़ दल के पास धन के आवंटन एवं वितरण का नियंत्रण होता है और यह संभावित रूप से चुनावी प्रक्रिया को प्रभावित कर सकता है।
निर्भरता का जोखिम:
राज्य वित्तपोषण से राजनीतिक दल सार्वजनिक धन पर अत्यधिक निर्भर बन सकते हैं, जिससे संभावित रूप से वित्तीय स्वतंत्रता और धन जुटाने में प्रयुक्त नवाचार बाधित हो सकता है।
विरोधियों का तर्क है कि राज्य वित्तपोषण से राजनीतिक दलों में ज़मीनी स्तर पर धन जुटाने और स्थानीय स्तर पर अपने निर्वाचन क्षेत्रों से जुड़ने का प्रोत्साहन कम हो सकता है।
कार्यान्वयन संबंधी चुनौतियाँ:
आलोचक राज्य वित्तपोषण को लागू करने में मौजूद व्यावहारिक चुनौतियों को भी उजागर करते हैं, जैसे पात्रता मानदंड निर्धारित करना, धन को समान रूप से वितरित करना और प्रभावी निगरानी तंत्र स्थापित करना।
कुछ लोगों का तर्क है कि राज्य द्वारा वित्तपोषित पहलों में निजी वित्तपोषण की तुलना में दक्षता एवं जवाबदेही की कमी हो सकती है, क्योंकि सार्वजनिक संस्थान उतने उत्तरदायी या पारदर्शी नहीं भी हो सकते हैं।
अन्य महत्त्वपूर्ण तकनीकी प्रगतियों के ही समान कृत्रिम बुद्धिमत्ता (Artificial Intelligence- AI) भी वैश्विक स्तर पर, विशेष रूप से नागरिक एवं सैन्य दोनों क्षेत्रों में ज़िम्मेदार उपयोग के संबंध में महत्त्वपूर्ण चुनौतियाँ पेश करती है।
जबकि नागरिक अनुप्रयोगों में AI के विनियमन एवं प्रसार के संबंध में विमर्श ने हाल के वर्षों में उल्लेखनीय प्रगति की है, अब इसके सैन्य उपयोग के बारे में चर्चा भी अंतर्राष्ट्रीय स्तर पर गति प्राप्त कर रही है।
AI के सैन्य उपयोग पर, विशेष रूप से स्वतंत्र संचालन में सक्षम स्वचालित हथियारों के संबंध में कठोर सीमाओं की वकालत करने वाली वैश्विक आम सहमति बढ़ रही है।
इसके साथ ही, विश्व की प्रमुख शक्तियाँ AI के माध्यम से आयुध प्रणालियों के स्वचालन में वृद्धि के तेज़ी से विकास हेतु भारी निवेश कर रही हैं।
स्वचालित घातक आयुध प्रणालियाँ क्या हैं?
स्वचालित घातक आयुध प्रणालियाँ (Lethal autonomous weapons systems- LAWS), जिन्हें ‘किलर रोबोट्स’ के रूप में भी जाना जाता है, एक प्रकार की स्वचालित सैन्य प्रणाली है जो बिना किसी मानवीय हस्तक्षेप के लक्ष्य का चयन करने और उस पर हमला करने की क्षमता रखती है।
वे हवा में, भूमि पर, जल पर, जल के नीचे या अंतरिक्ष में कार्य कर सकती हैं।
स्वचालित हथियार प्रणाली को किसी विशिष्ट ‘टारगेट प्रोफ़ाइल’ पर हमले के लिये प्री-प्रोग्राम किया गया होता है।
इस हथियार को फिर ऐसे वातावरण में तैनात किया जाता है जहाँ यह चेहरे की पहचान (facial recognition) जैसे सेंसर डेटा का उपयोग कर उस ‘टारगेट प्रोफ़ाइल’ की खोज करती है।
‘LAWS’ विवादास्पद हैं और नैतिक, विधिक एवं मानवीय चिंताओं की वृद्धि करते हैं।
LAWS में कृत्रिम बुद्धिमत्ता (AI) की क्या भूमिका है?
आयुध प्रणालियों में स्वचालन: स्वचालित आयुध प्रणालियों को मानव अभिकर्ता के निर्देश या इनपुट के बिना अपन कार्य करने के लिये स्वचालन या स्वायत्तता की आवश्यकता होती है।
यह स्वायत्तता दो दृष्टिकोणों से प्राप्त की जा सकती है:
पूर्व-परिभाषित कार्यों के माध्यम से: इसमें वर्तमान परिवेश के आधार पर वास्तविक समय में निर्णय लेने की आवश्यकता के बिना विशिष्ट कार्य करने के लिये निर्देशों के एक समूह के साथ सिस्टम का प्रोग्रामिंग करना शामिल है।
AI के माध्यम से: इसमें डेटा से व्यवहार प्राप्त करने के लिये AI टूल्स या साधनों का उपयोग करना शामिल है।
सिस्टम प्राप्त डेटा से सीख ग्रहण करता है, जिससे उसे निर्णय लेने या अपने व्यवहार को स्वतंत्र रूप से अनुकूलित करने की अनुमति मिलती है।
एक सक्षमकर्ता (Enabler) के रूप में AI: स्वचालित आयुध प्रणालियों के कार्यकरण के लिये कृत्रिम बुद्धिमत्ता कोई पूर्व-शर्त नहीं है, लेकिन, जब इसे शामिल किया जाता है तो AI ऐसी प्रणालियों को और अधिक सक्षम कर सकता है।
दूसरे शब्दों में, सभी स्वचालित आयुध प्रणालियाँ विशेष कार्यों को निष्पादित करने के लिये AI को शामिल नहीं करती हैं।
सहायक भूमिका में AI: कृत्रिम बुद्धिमत्ता का उपयोग उन प्रणालियों में सहायक भूमिका में भी किया जा सकता है जो प्रत्यक्ष रूप से मानव द्वारा संचालित होती हैं।
उदाहरण के लिये, मानव द्वारा संचालित एक कंप्यूटर विज़न सिस्टम विज़न फील्ड में स्थित उल्लेखनीय वस्तुओं की पहचान करने और उनकी ओर ध्यान आकर्षित करने के लिये (उन वस्तुओं पर किसी भी प्रकार स्वचालित रूप से प्रतिक्रिया करने की क्षमता के बिना) कृत्रिम बुद्धिमत्ता को नियोजित कर सकता है।
स्वचालित घातक आयुध प्रणालियों (LAWS) के क्या लाभ हैं?
बल गुणक और युद्धक्षेत्र विस्तार:
LAWS बल गुणक (Force Multiplier) के रूप में कार्य कर सैन्य प्रभावशीलता को बढ़ा सकती हैं।
वे संभावित रूप से कार्यों को स्वचालित रूप से पूरा कर सकती हैं, जिससे मानव बलों को रणनीतिक योजना और निर्णय लेने पर अधिक ध्यान केंद्रित करने की अनुमति मिलती है।
LAWS अतिरिक्त क्षमताएँ और कवरेज प्रदान कर युद्धक्षेत्र का विस्तार कर सकती हैं, जिससे सैन्य अभियानों के लिये अधिक व्यापक दृष्टिकोण सक्षम हो सकता है।
संसाधन आवंटन दक्षता:
LAWS में प्रशिक्षण, लॉजिस्टिक्स और कार्मिकों से जुड़ी लागत को कम कर संसाधन आवंटन दक्षता (Resource Allocation Efficiency) में सुधार लाने की क्षमता है।
स्वचालित प्रणालियाँ आराम या व्यापक प्रशिक्षण की आवश्यकता के बिना विस्तारित अवधि तक कार्य कर सकती हैं।
हताहतों की संख्या और मानवीय पीड़ा को कम करना:
LAWS ऐसे जोखिम भरे कार्य कर या खतरनाक स्थितियों में शामिल होकर अपने स्वयं के सैन्य बलों के लिये हताहतों की संख्या को कम करने में योगदान दे सकती है जहाँ प्रत्यक्ष मानवीय संलग्नता से अधिक कर्मी हताहत हो सकते हैं।
सूचना एकत्रीकरण और निर्णयन में सुधार:
उन्नत कृत्रिम बुद्धिमत्ता, सेंसर और एल्गोरिदम से लैस LAWS सूचना एकत्र करने, पता लगाने और निर्णय लेने की क्षमताओं को बढ़ा सकती है।
वे डेटा की बड़ी मात्रा को तेज़ी से संसाधित कर सकती हैं और कमांडरों को अधिक सटीक और समयबद्ध सूचनाएँ प्रदान कर सकती हैं।
LAWS से संबद्ध प्रमुख मुद्दे
नैतिक मुद्दे: घातक बल का उपयोग करने का निर्णय एल्गोरिदम को सौंपने से इस संबंध में महत्त्वपूर्ण सवाल खड़े होते हैं कि स्वायत्त हथियारों द्वारा बल के उपयोग के लिये, विशेष रूप से अप्रत्याशितता की ओर उनकी प्रवृत्ति को देखते हुए, अंततः कौन ज़िम्मेदार और जवाबदेह होगा।
कानूनी मुद्दे: LAWS अंतर्राष्ट्रीय मानवीय कानून एवं मानवाधिकार कानून के अनुपालन के संबंध में—जैसे कि भेद, आनुपातिकता एवं एहतियात के सिद्धांत (principles of distinction, proportionality and precaution), साथ ही उल्लंघन के लिये जवाबदेही तंत्र, चुनौतियाँ पेश करती हैं।
संयुक्त राष्ट्र महासचिव एंटोनियो गुटेरेस (António Guterres) इस बात से सहमत हैं कि “मानव संलग्नता के बिना लोगों की जान लेने की शक्ति और विवेक रखने वाली मशीनें राजनीतिक रूप से अस्वीकार्य एवं नैतिक रूप से प्रतिकूल हैं और इन्हें अंतर्राष्ट्रीय कानून द्वारा प्रतिबंधित किया जाना चाहिये।
”
तकनीकी मुद्दे: LAWS त्रुटियों, विफलताओं और कमज़ोरियों (जैसे कि कृत्रिम बुद्धिमत्ता, सेंसर और एल्गोरिदम की मज़बूती, विवेचनीयता एवं प्रतिकूल प्रत्यास्थता की कमी) के अधीन हैं जो उनकी विश्वसनीयता, अहानिकारकता और सुरक्षा को कम कर सकते हैं।
सुरक्षा संबंधी मुद्दे: LAWS बल के उपयोग की सीमा को कम कर, युद्ध के दायरे एवं पैमाने का विस्तार कर और हमलों एवं जवाबी कार्रवाइयों के नए रूपों को सक्षम कर सशस्त्र संघर्ष, तनाव और सैन्य प्रसार के जोखिम को बढ़ा सकते हैं।
स्वचालित हथियारों पर संयुक्त राष्ट्र का रुख
संयुक्त राष्ट्र महासभा ने हाल ही में स्वचालित स्वायत्त हथियारों से संबंधित एक प्रस्ताव पर मतदान किया है।
इस प्रस्ताव को व्यापक समर्थन प्राप्त हुआ जहाँ 164 देशों ने इसके पक्ष में और 5 ने विपक्ष में मतदान किया, जबकि 8 देश अनुपस्थित रहे।
प्रमुख सैन्य शक्तियों के बीच मतदान का पैटर्न अलग-अलग रहा, जहाँ अमेरिका और उसके सहयोगियों ने प्रस्ताव का समर्थन किया, चीन ने मतदान में भाग नहीं लिया जबकि भारत ने इसके विपक्ष में मतदान किया।
संयुक्त राष्ट्र ने इस प्रस्ताव के माध्यम से अंतर्राष्ट्रीय समुदाय से स्वचालित हथियारों द्वारा उत्पन्न चुनौतियों का समाधान करने का आग्रह किया।
प्रस्ताव में संयुक्त राष्ट्र महासचिव से एक रिपोर्ट की मांग की गई जहाँ विशेष रूप से सरकारों और नागरिक समाज समूहों के विचारों को ध्यान में रखा जाए।
स्वचालित हथियारों के क्षेत्र में विभिन्न देश क्या कर रहे हैं?
संयुक्त राज्य अमेरिका: स्वचालित हथियारों के विकास में अमेरिका एक प्रमुख खिलाड़ी है।
इसने मानवरहित प्रणालियों की तैनाती की है (नौसेना के जहाज़ों सहित) और आने वाले वर्षों में अपने मानवरहित जहाज़ों के बेड़े का विस्तार करने की योजना रखता है।
अमेरिकी सैन्य शाखाएँ- जैसे कि नौसेना, वायु सेना और थल सेना, ड्रोन प्रणालियों में निवेश कर रही हैं और मानवयुक्त एवं मानवरहित दोनों प्रणालियों को शामिल करते हुए संयुक्त अभियानों के प्रयोग कर रही हैं।
पेंटागन (Pentagon) ने स्वचालित हथियारों के उपयोग पर मानव नियंत्रण के महत्त्व पर बल देते हुए, AI को रक्षा प्रबंधन में एकीकृत करने के लिये विभिन्न संस्थानों की स्थापना की है।
चीन: चीन ने बुद्धिमत्ता संपन्न (intelligentized) पीपुल्स लिबरेशन आर्मी (PLA) के निर्माण में AI को प्राथमिकता दी है।
चीन इन्वेंट्री प्रबंधन, रखरखाव, लॉजिस्टिक्स, टोही कार्य (reconnaissance), निगरानी और युद्ध सहित विभिन्न सैन्य कार्यकरणों में AI को तैनात कर रहा है।
चीन की उल्लेखनीय औद्योगिक क्षमता और संसाधनों पर केंद्रीकृत नियंत्रण उसे तेज़ गति से स्वचालित हथियारों का निर्माण कर सकने की अनुमति देता है।
अमेरिका AI प्रौद्योगिकी में बढ़त बनाए रखने के महत्त्व को चिह्नित करते हुए AI विकास में सक्रिय रूप से चीन से आगे बने रहने की कोशिश कर रहा है।
भारत: भारत भी स्वचालित हथियारों के क्षेत्र में आगे बढ़ रहा है, जो वैश्विक मुद्दों पर उसके व्यावहारिक दृष्टिकोण का संकेत देता है।
स्वचालित हथियारों पर UNGA में नकारात्मक मतदान के बावजूद भारत राष्ट्रीय रक्षा योजनाओं में, विशेष रूप से चीन के साथ सैन्य असंतुलन को देखते हुए AI के महत्त्व को चिह्नित करता है।
जबकि भारत AI में शक्ति रखता है, वह स्वीकार करता है कि इस तकनीक के सैन्य अनुप्रयोग में वह अमेरिका और चीन से पीछे है।
LAWS के संबंध में अपनी क्षमताएँ बढ़ाने के लिये भारत को क्या करना चाहिये?
रक्षा के लिये राष्ट्रीय AI क्षमताओं में निवेश करना:
प्रमुख AI विज्ञान के निर्माण के लिये पर्याप्त संसाधन आवंटित करें।
AI से संबंधित प्रौद्योगिकीय क्षमताओं की एक व्यापक शृंखला विकसित करें।
परिचालनात्मक सैन्य सिद्धांत स्थापित करें जो AI को भारतीय रक्षा प्रबंधन और सशस्त्र बलों में प्रभावी ढंग से एकीकृत करें।
अमेरिका के साथ प्रौद्यिगिकीय साझेदारी बढ़ाना:
अमेरिका के साथ बढ़ती प्रौद्योगिकीय साझेदारी, विशेष रूप से AI के क्षेत्र में, का लाभ उठाएँ।
AI क्षमताओं को आगे बढ़ाने के लिये संयुक्त पहल और परियोजनाओं पर सहयोग का निर्माण करें।
अंतर्राष्ट्रीय मानदंड को आकार देना:
अंतर्राष्ट्रीय मानदंडों को आकार देने की परंपरा को, विशेष रूप से उभरती प्रौद्योगिकियों के क्षेत्र में, जारी रखें।
AI के उत्तरदायित्वपूर्ण सैन्य उपयोग के लिये वैश्विक शासन विकसित करने हेतु समान विचारधारा वाले देशों के साथ मिलकर कार्य करें।
उत्तरदायित्वपूर्ण AI उपयोग पर सहयोग:
AI का उत्तरदायित्वपूर्ण सैन्य उपयोग सुनिश्चित करने के लिये अन्य देशों के साथ सहयोग करें।
स्वचालित हथियारों की तैनाती में मानव नियंत्रण और निरीक्षण को शामिल करने का पक्षसमर्थन करें।
संस्थानों का निर्माण:
रक्षा क्षेत्र में AI अनुसंधान, विकास और कार्यान्वयन के लिये समर्पित संस्थानों की स्थापना करें।
AI से संबंधित मुद्दों पर अंतर्राष्ट्रीय सहयोग के लिये मौजूदा ढाँचे को सुदृढ़ करें।
कूटनीति से संलग्नता:
AI शासन पर अन्य देशों के साथ सहयोग को बढ़ावा देने के लिये कूटनीतिक प्रयासों में सक्रिय रूप से संलग्न रहें।
रक्षा क्षेत्र में AI के नैतिक उपयोग के लिये विचार-विमर्श और दिशानिर्देश तय करने के लिये अंतर्राष्ट्रीय मंचों में भागीदारी करें।
अब जबकि वित्तीय वर्ष 2023-24 में एक चौथाई से भी कम समय बचा है, सरकार ने अपने प्रत्यक्ष कर संग्रह के लक्ष्य का लगभग 81 फीसदी हिस्सा पूरा कर लिया है।
इस 10 जनवरी तक रिफंड के बरक्स 14।
7 लाख करोड़ रुपये का प्रत्यक्ष कर प्रवाह एक साल पहले की तुलना में 19।
4 फीसदी ज्यादा रहा।
अर्थशास्त्रियों का मानना है कि सरकारी खजाने का शुद्ध प्रत्यक्ष कर का कोष 17।
2 लाख करोड़ रुपये के बजटीय अनुमान से बहुत ज्यादा नहीं तो लगभग एक लाख करोड़ रुपये अधिक हो जाएगा और पूरे साल की वृद्धि दर लगभग 18 फीसदी की होगी।
वस्तु एवं सेवा कर प्रवाह के भी बजटीय गणित को मात देने की संभावना है और केंद्रीय बैंक के उदार लाभांश से गैर-कर राजस्व को बढ़ावा मिलने की स्थिति में, उत्पाद शुल्क से अपेक्षाकृत कम प्राप्तियों के बावजूद कुल राजस्व के बजट में की गई उम्मीदों से परे जाने की संभावना है।
प्रत्यक्ष करों के तहत, कॉरपोरेट करों में जहां 12।
4 फीसदी की वृद्धि हुई है वहीं व्यक्तिगत आयकर से 27।
3 फीसदी ज्यादा राजस्व प्राप्त हुआ है।
और यह विरोधाभास इस मूल्यांकन वर्ष में दाखिल किए गए आयकर रिटर्न की संख्या रिकॉर्ड स्तर (31 दिसंबर तक 8।
2 करोड़) तक पहुंच जाने के मद्देनजर आने वाले सालों में भी जारी रह सकता है।
वर्ष 1995 का केबल टेलीविजन नेटवर्क (विनियमन) अधिनियम, जो तीन दशकों से रैखिक प्रसारण को नियंत्रित करता रहा है, प्रौद्योगिकीय प्रगति और DTH, IPTV एवं OTT जैसे नए प्लेटफॉर्मों के उद्भव के कारण चुनौतियों का सामना कर रहा है।
इस परिदृश्य में, भारत के सूचना एवं प्रसारण मंत्रालय ने डिजिटल प्रसारण क्षेत्र में नियामक ढाँचे को सुव्यवस्थित करने के लिये एक व्यापक कानून की आवश्यकता को चिह्नित करते हुए प्रसारण सेवा (विनियमन) विधेयक 2023 (Broadcasting Services (Regulation) Bill, 2023) प्रस्तावित किया है।
यह विधेयक—जो उभरते मीडिया उद्योग के लिये एक दूरदर्शी एवं अनुकूलनीय ढाँचा प्रतीत होता है, भारत में प्रसारण विनियमन के भविष्य के लिये दिशा तय कर रहा है।
प्रसारण सेवा (विनियमन) मसौदा विधेयक 2023 की मुख्य विशेषताएँ
समेकन और आधुनिकीकरण :
यह एकल विधायी ढाँचे के अंतर्गत विभिन्न प्रसारण सेवाओं के लिये नियामक प्रावधानों को समेकित एवं अद्यतन करने की दीर्घ अपेक्षित आवश्यकता को संबोधित करता है।
यह ओवर-द-टॉप (OTT) कंटेंट और डिजिटल समाचार एवं समसामयिक मामलों के प्रसारण को शामिल करने के लिये अपने नियामक दायरे का विस्तार करता है, जो वर्तमान में आईटी अधिनियम, 2000 और उसके तहत बनाये गए नियमों के माध्यम से विनियमित होते हैं।
समसामयिक परिभाषाएँ और भविष्योन्मुख प्रावधान:
उभरती प्रौद्योगिकियों और सेवाओं के साथ तालमेल बनाए रखने के लिये, यह विधेयक समकालीन प्रसारण शर्तों के लिये व्यापक परिभाषाएँ पेश करता है और उभरती प्रसारण प्रौद्योगिकियों के लिये प्रावधानों को शामिल करता है।
स्व-नियमन व्यवस्था को सुदृढ़ करना:
यह कंटेंट मूल्यांकन समितियों (Content Evaluation Committees) के प्रवेश के साथ स्व-नियमन (Self-Regulation) को बढ़ाता है और मौजूदा अंतर-विभागीय समिति को अधिक सहभागी एवं व्यापक प्रसारण सलाहकार परिषद (Broadcast Advisory Council) के रूप में विकसित करता है।
विभेदित कार्यक्रम कोड और विज्ञापन कोड:
यह विभिन्न सेवाओं में कार्यक्रम एवं  विज्ञापन कोड (Programme and Advertisement Codes) के लिये एक विभेदित दृष्टिकोण की अनुमति देता है और प्रसारकों (broadcasters) द्वारा स्व-वर्गीकरण एवं प्रतिबंधित सामग्री के लिये सुदृढ़ पहुँच नियंत्रण उपायों की आवश्यकता रखता है।
दिव्यांगजनों के लिये अभिगम्यता:
यह विधेयक व्यापक अभिगम्यता दिशानिर्देशों (comprehensive accessibility guidelines) के मुद्दे के लिये सक्षमकारी प्रावधान प्रदान कर दिव्यांगजनों की विशिष्ट आवश्यकताओं को संबोधित करता है।
वैधानिक दंड और जुर्माना:
मसौदा विधेयक ऑपरेटरों और प्रसारकों के लिये सलाह, चेतावनी, निंदा या मौद्रिक दंड जैसे वैधानिक दंड पेश करता है।
कारावास और/या जुर्माने का प्रावधान बनाये रखा गया है, लेकिन केवल अत्यंत गंभीर अपराधों/उल्लंघनों के लिये, ताकि विनियमन के प्रति संतुलित दृष्टिकोण सुनिश्चित हो सके।
न्यायसंगत दंड:
निष्पक्षता और समानता सुनिश्चित करने के लिये मौद्रिक दंड और जुर्माना निकाय की वित्तीय क्षमता से संबद्ध रखे गए हैं, जहाँ उनके निवेश और टर्नओवर को ध्यान में रखा जाता है।
इंफ्रास्ट्रक्चर शेयरिंग, प्लेटफॉर्म सेवाएँ और ‘राइट ऑफ वे’:
विधेयक में प्रसारण नेटवर्क ऑपरेटरों के बीच अवसंरचना को साझा करने और प्लेटफॉर्म सेवाओं के वहन के प्रावधान भी शामिल हैं।
इसके अलावा, यह स्थानांतरण (relocation) और परिवर्तनों (alterations) को अधिक कुशलता से संबोधित करने के लिये ‘राइट ऑफ वे’ (Right of Way) खंड को सुव्यवस्थित करता है और एक संरचित विवाद समाधान तंत्र स्थापित करता है।
विधेयक के पक्ष में कौन-से तर्क हैं?
अद्यतन विधिक ढाँचा:
यह विधेयक केबल टेलीविजन नेटवर्क विनियमन अधिनियम 1995 से एक परिवर्तन को इंगित करता है।
इसे सूचना और प्रसारण मंत्री द्वारा एक ‘महत्त्वपूर्ण विधान’ के रूप में वर्णित किया गया है क्योंकि इसका उद्देश्य नियामक ढाँचे को आधुनिक बनाना और OTT, डिजिटल मीडिया, DTH, IPTV और उभरती प्रौद्योगिकियों की गतिशील दुनिया को अपनाना है।
यह दिव्यांगजन समुदाय के लिये व्यापक अभिगम्यता दिशानिर्देश भी प्रदान करता है।
प्रसारकों को सशक्त बनाना:
यह स्व-विनियमन तंत्र के साथ प्रसारकों को सशक्त बनाने के प्रावधानों का प्रवेश कराता है।
यह नियामक निरीक्षण और उद्योग स्वायत्तता के बीच संतुलन बनाने का लक्ष्य रखता है।
कोड के प्रति विभेदित दृष्टिकोण:
मसौदा विधेयक विभिन्न सेवाओं में कार्यक्रम और विज्ञापन कोड के लिये ‘एक विभेदित दृष्टिकोण’ (a differentiated approach) की भी अनुमति देता है।
विभेदित दृष्टिकोण की अनुमति देकर, विनियमों को रैखिक और ऑन-डिमांड कंटेंट की प्रकृति के अनुरूप बनाया जा सकता है, जिससे कंटेंट निर्माताओं के लिये अधिक लचीलापन एवं प्रासंगिकता प्रदान की जा सकती है।
निष्पक्षता के उपाय:
इस विधेयक के तहत, निष्पक्षता के लिये मौद्रिक दंड को निकाय के निवेश और कारोबार(टर्न ओवर) से संबद्ध किया गया है।
निकाय की वित्तीय स्थिति के आधार पर दंड आनुपातिक रूप से निर्धारित किया जाता है।
सीमित वित्तीय क्षमता वाले छोटे निकायों की तुलना में अधिक निवेश और टर्नओवर वाले बड़े निगमों को अधिक जुर्माने का सामना करना पड़ सकता है।
हितधारक भागीदारी:
विधेयक सार्वजनिक परामर्श के माध्यम से हितधारकों की भागीदारी को इंगित करता है।
उद्योग एकीकृत कानून के लिये सरकार की पहल का स्वागत कर रहा है और उम्मीद कर रहा है कि इससे अनुपालन एवं प्रवर्तन प्रक्रियाओं को सुव्यवस्थित किया जा सकेगा।
विधेयक के विपक्ष में कौन-से तर्क हैं?
नियंत्रण एवं विनियमन की आशंकाएँ:
विधेयक इस संबंध में चिंता को जन्म देता है कि इसका ध्यान वास्तव में सार्वजनिक सेवा पर है या सरकार नियंत्रण एवं विनियमन बढ़ाने की मंशा रखती है।
ऐसी आशंकाएँ हैं कि यह विधेयक डिजिटल अवसंरचना और नागरिकों के देखने के विकल्पों (viewing choices) पर सरकारी नियंत्रण को बढ़ा सकता है।
मसौदे में मौजूद अस्पष्ट प्रावधान:
मसौदे में एक विशिष्ट प्रावधान (बिंदु 36), व्यापक एवं अस्पष्ट भाषा पर बल देता है जो अधिकारियों को कंटेंट को प्रतिबंधित करने की शक्ति प्रदान करता है।
यह सरकार के निर्देशन में कार्य करने वाले ‘अधिकृत अधिकारियों’ के प्रभाव के संबंध में सवाल उठाता है।
अल्पसंख्यक समुदायों पर संभावित प्रभाव:
विधेयक को लेकर यह चिंता जताई गई है कि यह भारतीय अल्पसंख्यक समुदायों के उन्मूलन या चयनात्मक प्रतिनिधित्व को जन्म दे सकता है।
मसौदे में अस्पष्ट भाषा का उपयोग भारत की सार्वभौमिक बहुसंख्यक पहचान को बढ़ावा देने के लिये किया जा सकता है।
केबल विनियमन से संबंधित मुद्दे:
केबल टेलीविजन नेटवर्क (विनियमन) अधिनियम, 1995 का उद्देश्य शुरू में अवैध केबल ऑपरेटरों पर अंकुश लगाना था, लेकिन ऑपरेटरों, राजनेताओं, उद्यमियों और प्रसारकों की सांठगांठ के कारण इसमें पारदर्शिता की कमी थी।
नया विधेयक भारतीय मीडिया उद्योग के भीतर हितों के टकराव और अपारदर्शी अभ्यासों सहित मौजूदा अधिनियम के कार्यान्वयन में व्याप्त खामियों एवं समस्याओं को संबोधित करने में विफल रहा है।
सरकार के भरोसे की कमी:
विधेयक को मीडिया विनियमन के साथ सत्तारूढ़ सरकार के हालिया इतिहास की रोशनी में भी देखा जा रहा है, जो अधूरे वादों और संदिग्ध परिणामों के एक पैटर्न को उजागर करता है।
विधेयक को राष्ट्रीय कल्याण के लिये पेश किये गए विवादास्पद आईटी नियम, 2021 के साथ जोड़कर भी देखा जा रहा है।
ओलिगोपोलिस्टिक मीडिया स्वामित्व की प्रवृत्तियाँ:
‘सांस्कृतिक आक्रमण’ और ‘राष्ट्र-विरोधी’ प्रोग्रामिंग पर बहस के बीच, सरकारी अधिकारियों और मीडिया घरानों की सांठगांठ कुलीन या ओलिगोपोलिस्टिक मीडिया स्वामित्व (oligopolistic media ownership) को बढ़ावा दे सकती है।
भारत में प्रभावी प्रसारण विनियमन के लिये आगे की राह
व्यापक विधान:
एक व्यापक और आधुनिक विधायी ढाँचा विकसित करें जिसमें पारंपरिक टेलीविजन, OTT प्लेटफॉर्म, डिजिटल मीडिया और उभरती प्रौद्योगिकियों सहित प्रसारण के सभी पहलू शामिल हों।
कंटेंट की विविधता को बढ़ावा देने के लिये प्रसारकों और कंटेंट निर्माताओं के बीच प्रतिस्पर्द्धा को प्रोत्साहित करें।
अभिव्यक्तियों और दृष्टिकोणों की बहुलता सुनिश्चित करने के लिये मीडिया स्वामित्व की एकाग्रता से बचें।
हितधारक परामर्श:
उद्योग विशेषज्ञों, कंटेंट निर्माताओं, प्रसारकों और आम लोगों की अंतर्दृष्टि प्राप्त करने के लिये हितधारक परामर्श को प्राथमिकता दें।
सुविज्ञ विनियमन के निर्माण के लिये विविध दृष्टिकोण सुनिश्चित करें।
प्रौद्योगिकी के प्रति अनुकूलनशीलता:
ऐसे विनियमन डिज़ाइन करें जो प्रौद्योगिकीय प्रगति के अनुकूल हों।
मीडिया परिदृश्य की तेज़ी से विकसित हो रही प्रकृति पर विचार करें और सुनिश्चित करें कि विनियमन समय के साथ प्रासंगिक एवं प्रभावी बने रहें।
कंटेंट वर्गीकरण और रेटिंग:
दर्शकों के लिये स्पष्ट दिशानिर्देश प्रदान करने के लिये एक सुदृढ़ कंटेंट वर्गीकरण एवं रेटिंग प्रणाली लागू करें।
यह सुनिश्चित करेगा कि दर्शक सूचित विकल्प चुन सकें और यह उपयुक्तता के आधार पर कंटेंट को विनियमित करने में मदद करेगा।
स्वतंत्र नियामक निकाय:
अनुपालन को लागू करने और निगरानी करने के अधिकार के साथ एक स्वतंत्र नियामक निकाय की स्थापना करें।
नियामक निर्णयों में पारदर्शिता, निष्पक्षता और जवाबदेही सुनिश्चित करें।
प्लेटफॉर्मों के लिये विभेदित दृष्टिकोण:
पारंपरिक टीवी, OTT और डिजिटल मीडिया सहित प्रसारण प्लेटफॉर्मों की विविधता को चिह्नित करें।
प्रत्येक प्लेटफ़ॉर्म की विशिष्ट विशेषताओं और चुनौतियों को चिह्नित करते हुए विनियमन में एक विभेदित दृष्टिकोण अपनाएँ।
नियमित समीक्षा और अद्यतन:
विनियमों की नियमित समीक्षा और अद्यतन के लिये एक तंत्र स्थापित करें।
यह नियामक ढाँचे को तकनीकी परिवर्तनों, सामाजिक बदलावों और उभरती चुनौतियों से अवगत रहने की अनुमति देगा।
स्पष्ट प्रवर्तन तंत्र:
नियामक उल्लंघनों के लिये स्पष्ट प्रवर्तन तंत्र को परिभाषित करें।
नियामक ढाँचे की अखंडता को बनाए रखने के लिये शिकायत, जाँच और प्रतिबंधों से निपटने के लिये एक निष्पक्ष एवं कुशल प्रक्रिया स्थापित करें।
मीडिया साक्षरता को बढ़ावा देना:
जनता को ज़िम्मेदार मीडिया उपभोग के बारे में शिक्षित करने के लिये मीडिया साक्षरता कार्यक्रमों में निवेश करें।
सूचित दर्शक वर्ग एक स्वस्थ मीडिया वातावरण में योगदान देता है और अत्यधिक नियामक उपायों की आवश्यकता को कम करता है।
अंतर्राष्ट्रीय सर्वोत्तम अभ्यास:
प्रसारण विनियमन में अंतर्राष्ट्रीय सर्वोत्तम अभ्यासों का अध्ययन करें और उन्हें शामिल करें।
भारत के अद्वितीय सांस्कृतिक और सामाजिक संदर्भ का ध्यान रखते हुए प्रभावी रणनीतियाँ अपनाने के लिये अन्य देशों के अनुभवों से सीखें।
हाल के शोध से पता चला है कि महात्मा गाँधी राष्ट्रीय ग्रामीण रोज़गार गारंटी योजना (MGNREGS) एक विश्वसनीय सामाजिक सुरक्षा जाल के रूप में कार्य करती है जो ग्रामीण परिवारों के आर्थिक संकट को संबोधित करने में अहम भूमिका निभाती है।
अर्थशास्त्रियों की आलोचना और ग्रामीण श्रम बाज़ारों को विकृत करने की आशंकाओं के बावजूद, मनरेगा एक अस्थिरताकारी शक्ति होने के बजाय एक स्वचालित स्थिरताकारी शक्ति सिद्ध हुई है।
इस शोध ने आलोचकों को भारत की सबसे कमज़ोर या संवेदनशील आबादी के जीवन पर सकारात्मक प्रभाव डालने वाली कल्याणकारी योजनाओं की परिवर्तनकारी क्षमता को चिह्नित करने के लिये प्रेरित किया है।
कल्याणकारी योजनाएँ क्या हैं?
परिचय:
कल्याणकारी योजनाएँ (Welfare Schemes) ऐसे सरकारी कार्यक्रमों या पहलों को संदर्भित करती हैं जो आर्थिक, सामाजिक या स्वास्थ्य संबंधी चुनौतियों का सामना कर रहे व्यक्तियों या समूहों को वित्तीय, सामाजिक या अन्य प्रकार की सहायता प्रदान करने के लिये डिज़ाइन की जाती हैं।
इन योजनाओं का लक्ष्य नागरिकों की भलाई करना और उनके जीवन की गुणवत्ता में सुधार करना है, जहाँ प्रायः कमज़ोर या वंचित आबादी पर ध्यान केंद्रित किया जाता है।
भारत में लोक कल्याण:
भारतीय संविधान के भाग IV के अनुरूप, जहाँ राज्य के नीति निदेशक सिद्धांतों को रेखांकित किया गया है, स्पष्ट है कि भारत एक ‘कल्याणकारी राज्य’ (welfare state) है।
इसके लिये अस्पृश्यता, बेगार/बलात श्रम और ज़मींदारी जैसी प्रथाओं के उन्मूलन के लिये विभिन्न विधायी प्रयास किये गए हैं।
समय के साथ, सरकार ने उचित मूल्य की दुकानें स्थापित की हैं, जो समाज के आर्थिक रूप से वंचित और हाशिए पर रहने वाले वर्गों को लाभ पहुँचाने के लिये सस्ती दरों पर आवश्यक वस्तुएँ उपलब्ध कराती हैं।
सरकारी नौकरियों, शैक्षिक संस्थानों, लोक सभा, विधान सभा जैसे विभिन्न क्षेत्रों में अनुसूचित जाति एवं अनुसूचित जनजाति के लिये सीटें आरक्षित करने के उपाय लागू किये गए हैं।
भारत में केंद्र और राज्यों द्वारा शुरू की गई प्रमुख कल्याणकारी योजनाएँ:

भारत में सामाजिक क्षेत्र व्यय रुझान:

भारत में कल्याणकारी योजनाओं के पक्ष में कौन-से तर्क हैं?
निर्धनता उपशमन:
कल्याणकारी योजनाओं का उद्देश्य ज़रूरतमंद लोगों को वित्तीय सहायता, रोज़गार के अवसर और आवश्यक सेवाएँ प्रदान कर गरीबी को कम करना है।
कल्याणकारी योजनाएँ गरीबी या असुरक्षा का उन्मूलन नहीं करती हैं बल्कि उन्हें काफी हद तक कम कर देती हैं ताकि इन योजनाओं का लाभ उठाने वाला व्यक्ति सम्मान का जीवन जी सके और चरम भुखमरी एवं गरीबी से बच सके।
सामाजिक समता:
कल्याणकारी योजनाएँ वंचित समूहों को लक्षित सहायता प्रदान करती हैं, वे आर्थिक और सामाजिक असमानताओं को कम करने की दिशा में कार्य करती हैं।
आरक्षण नीतियाँ और लक्षित कल्याण पहल ऐतिहासिक रूप से हाशिए पर स्थित समूहों को सशक्त बनाती हैं, उन्हें शिक्षा, रोज़गार और राजनीतिक भागीदारी के अवसर प्रदान करती हैं।
मानव विकास:
कल्याण कार्यक्रम प्रायः शिक्षा, स्वास्थ्य देखभाल और कौशल विकास पर ध्यान केंद्रित करते हैं, जो जनसंख्या के समग्र मानव विकास में योगदान करते हैं।
स्वास्थ्य-केंद्रित कल्याण योजनाएँ चिकित्सा सुविधाओं, टीकाकरण और निवारक स्वास्थ्य देखभाल उपायों तक पहुँच प्रदान कर सार्वजनिक स्वास्थ्य परिणामों को उन्नत बनाती हैं।
शिक्षा और कौशल विकास में निवेश के रूप में कल्याणकारी योजनाएँ कार्यबल की उत्पादकता की वृद्धि में योगदान करती हैं, जिससे समग्र अर्थव्यवस्था को लाभ प्राप्त होता है।
राजनीतिक स्थिरता:
सामाजिक-आर्थिक चुनौतियों को संबोधित करने के रूप में कल्याणकारी योजनाएँ सामाजिक स्थिरता एवं सद्भाव में योगदान करती हैं, जिससे अशांति और सामाजिक असंतोष की संभावना कम हो जाती है।
कल्याणकारी योजनाओं के माध्यम से आबादी की सामाजिक-आर्थिक ज़रूरतों को पूरा करने से शिकायतों को दूर करने और समावेशिता की भावना को बढ़ावा देने के रूप में राजनीतिक स्थिरता में योगदान दिया जा सकता है।
संकट प्रबंधन:
कल्याणकारी योजनाएँ आर्थिक मंदी, प्राकृतिक आपदाओं या अन्य संकटों के दौरान सुरक्षा जाल के रूप में कार्य करती हैं, जिससे प्रभावित व्यक्तियों और समुदायों को राहत एवं सहायता प्राप्त होती है।
भारत में कल्याणकारी योजना के विरुद्ध कौन-से तर्क हैं?
कल्याणकारी योजना बनाम मुफ्त सुविधाओं या फ्रीबीज़ पर बहस:
फ्रीबीज़ (Freebies) और कल्याणकारी योजनाओं के बीच अंतर हमेशा स्पष्ट नहीं होता है, लेकिन उनमें अंतर करने का एक सामान्य तरीका यह है कि लाभार्थियों और समाज पर उनके दीर्घकालिक प्रभाव को देखा जाए।
कल्याणकारी योजनाओं का सकारात्मक प्रभाव पड़ता है, जबकि फ्रीबीज़ निर्भरता या विकृतियाँ पैदा कर सकते हैं।
नीति आयोग की एक रिपोर्ट में आलोचना की गई है कि राज्य सरकार द्वारा प्रदत्त फ्रीबीज़ (जैसे लैपटॉप आदि) स्कूल अवसंरचना, शिक्षकों की गुणवत्ता या लर्निंग आउटकम में सुधार जैसी अधिक आवश्यक आवश्यकताओं के लिये उपयोग हो सकने वाले धन को दूसरी दिशा में मोड़ते हैं।
वित्तीय बोझ:
व्यापक कल्याण कार्यक्रम सरकार पर उल्लेखनीय वित्तीय बोझ डाल सकते हैं, जिससे संभावित रूप से बजटीय बाधाएँ और राजकोषीय चुनौतियाँ उत्पन्न हो सकती हैं।
कुछ लोगों का तर्क है कि कुछ कल्याणकारी कार्यक्रमों की दीर्घकालिक स्थिरता संदिग्ध होती है, विशेष रूप से यदि वे आत्मनिर्भरता को प्रोत्साहित किये बिना सरकारी सब्सिडी की स्थायी आवश्यकता उत्पन्न करते हैं।
निर्भरता संस्कृति:
कल्याण पर लंबे समय तक भरोसा बनाए रखना निर्भरता की संस्कृति (culture of dependency) को बढ़ावा दे सकती है और प्राप्तकर्ताओं के बीच आत्मनिर्भरता एवं व्यक्तिगत पहल को हतोत्साहित कर सकती है।
विरोधियों का तर्क है कि अत्यधिक उदार कल्याण प्रावधान लोगों को सक्रिय रूप से रोज़गार की तलाश करने से हतोत्साहित कर सकते हैं, जिससे संभावित रूप से आबादी के भीतर कार्य नैतिकता (work ethic) नष्ट हो सकती है।
भ्रष्टाचार और रिसाव:
कल्याणकारी योजनाओं के कार्यान्वयन में भ्रष्टाचार और रिसाव/लीकेज को लेकर चिंताएँ मौजूद हैं, जहाँ लाभार्थियों के लिये लक्षित धनराशि का धोखापूर्ण तरीकों से दुरुपयोग किया जाता है।
कुछ मामलों में, आलोचकों का तर्क है कि कल्याणकारी योजनाओं के कार्यान्वयन एवं निगरानी में सीमित जवाबदेही मौजूद है, जिससे पारदर्शिता और निरीक्षण की कमी की स्थिति बनती है।
अक्षमता और नौकरशाही की बाधाएँ:
ऐसी चिंताएँ मौजूद हैं कि कल्याणकारी लाभ हमेशा इच्छित लाभार्थियों तक नहीं पहुँच पाते हैं, जिससे अप्रभावी लक्ष्यीकरण की स्थिति बनती है और जिन लोगों को वास्तव में सहायता की आवश्यकता होती है, वे छूट जाते हैं।
ऐसी चिंताएँ भी मौजूद हैं कि नौकरशाही की अक्षमताएँ, लालफीताशाही और जटिल प्रक्रियाएँ कल्याण कार्यक्रमों के प्रभावी कार्यान्वयन में बाधा बन सकती हैं, जिससे देरी एवं असमान वितरण की समस्या उत्पन्न हो सकती है।
बाज़ार की विकृतियाँ:
कुछ लोगों का तर्क है कि कुछ कल्याणकारी उपाय, जैसे मूल्य नियंत्रण या सब्सिडी, बाज़ार तंत्र को विकृत कर सकते हैं और अर्थव्यवस्था के प्राकृतिक कार्यकरण में बाधा डाल सकते हैं।
कुछ लोगों का तर्क है कि कुछ कल्याणकारी उपाय, यदि सावधानी से प्रबंधित नहीं किये जाएँ, तो अर्थव्यवस्था में अतिरिक्त धन लाकर मुद्रास्फीति के दबाव में योगदान कर सकते हैं।
राजनीतिक और सामाजिक प्रभाग:
आलोचकों का सुझाव है कि राजनेता राजनीतिक लाभ के लिये कल्याणकारी योजनाओं का उपयोग कर सकते हैं, जहाँ वास्तविक विकासात्मक आवश्यकताओं के आधार पर उन्हें लागू करने के बजाय वोट सुरक्षित करने के लिये उनमें हेरफेर कर सकते हैं।
कुछ लोगों का तर्क है कि कुछ आरक्षण नीतियाँ सामाजिक विभाजन पैदा कर सकती हैं और योग्यतातंत्र (meritocracy) में बाधा उत्पन्न कर सकती हैं, जिससे समाज के विभिन्न वर्गों में असंतोष उत्पन्न हो सकता है।
‘एसोसिएशन फॉर डेमोक्रेटिक रिफॉर्म्स’ के एक सर्वेक्षण से पता चला कि तमिलनाडु में 41% मतदाता मुफ्त सुविधाओं या फ्रीबीज़ को मतदान में एक महत्त्वपूर्ण कारक मानते थे।
कल्याण से भलाई/हित की ओर जाने के लिये क्या हो आगे की राह? 
कल्याण और फ्रीबीज़ के बीच अंतर करना: 
फ्रीबीज़ को आर्थिक दृष्टिकोण और करदाताओं के धन से जुड़ाव की दृष्टि से समझा जाना चाहिये।
कल्याणकारी नीतियाँ साक्ष्य और डेटा पर आधारित होनी चाहिये ताकि यह सुनिश्चित किया जा सके कि संसाधनों को वहीं निर्देशित किया जाए जहाँ उनकी सबसे अधिक आवश्यकता है।
समग्र विकास को प्राथमिकता देना:
समग्र विकास को प्राथमिकता दिया जाए जो महज तात्कालिक आवश्यकताओं को पूरा करने तक सीमित नहीं हो।
दीर्घकालिक भलाई की नींव रखने के लिये नीतियों को शिक्षा, स्वास्थ्य देखभाल, कौशल विकास और अवसंरचना पर ध्यान केंद्रित करना चाहिये।
ऐसे कार्यक्रम डिज़ाइन करें जो व्यक्तियों को स्थायी आजीविका सुरक्षित करने के लिये आवश्यक कौशल और ज्ञान प्रदान कर सशक्त बनाते हैं।
उद्यमिता और रोज़गार के अवसरों को प्रोत्साहित करना:
उद्यमशीलता को प्रोत्साहित करें और ऐसे वातावरण का निर्माण करें जो रोज़गार सृजन को सुविधाजनक बनाए।
इसमें लघु एवं मध्यम उद्यमों का समर्थन करना, नवाचार को बढ़ावा देना और व्यापार-अनुकूल पारिस्थितिकी तंत्र को बढ़ावा देना शामिल है।
सशक्त सामुदायिक भागीदारी:
स्थानीय समुदायों को उनकी आवश्यकताओं की पहचान करने, समाधान प्रस्तावित करने और अपने स्वयं के विकास में सक्रिय रूप से योगदान करने के लिये सशक्त बनाया जाए।
सार्वजनिक और निजी क्षेत्रों के बीच सहयोग को बढ़ावा देना।
सार्वजनिक-निजी भागीदारी (PPP) जटिल चुनौतियों का अधिक प्रभावी ढंग से समाधान करने के लिये संसाधनों, विशेषज्ञता और नवाचार को एक साथ ला सकती है।
समावेशिता को बढ़ावा देना:
कमज़ोर और हाशिए पर स्थित आबादी की आवश्यकताओं को संबोधित कर समावेशिता सुनिश्चित करें।
समग्र भलाई/हित की राह में कोई भी पीछे नहीं छूटना चाहिये।
विकास के सभी पहलुओं में लैंगिक समानता सुनिश्चित करें।
महिलाओं को आर्थिक, सामाजिक और राजनीतिक रूप से सशक्त बनाएँ क्योंकि उनकी भलाई पूरे समुदाय की भलाई से जटिल रूप से जुड़ी हुई है।
चुनौतीपूर्ण समय के दौरान सुरक्षा प्रदान करने वाले सामाजिक सुरक्षा जाल को मज़बूत करें।
सुनिश्चित करें कि ये सुरक्षा जाल कुशल, पारदर्शी और उन लोगों तक पहुँच के लिये लक्षित हैं जिन्हें इनकी सबसे अधिक आवश्यकता है।
पर्यावरणीय संवहनीयता को एकीकृत करना:
पर्यावरणीय संवहनीयता को विकास पहलों में एकीकृत करें।
पर्यावरण-अनुकूल अभ्यासों और संवहनीय संसाधन प्रबंधन पर ध्यान केंद्रित करना व्यक्ति एवं  समुदाय दोनों की भलाई में योगदान देता है।
हाल ही में पारित वन (संरक्षण) संशोधन अधिनियम, 2023 भारत में वन संरक्षण को नियंत्रित करने वाले एक प्रमुख पर्यावरण कानून ‘वन (संरक्षण) अधिनियम, 1980’ में महत्त्वपूर्ण विधायी परिवर्तन लेकर आया है।
हालाँकि, इस पर सीमित ध्यान दिया गया है और वनों एवं उनके निवासियों पर इसके प्रभाव के बारे में बहुत कम चर्चा हुई है।
संशोधन के प्रमुख प्रावधान क्या हैं? 
प्रस्तावना का प्रवेश:
संशोधन अधिनियम वन (संरक्षण) अधिनियम में एक उद्देशिका या प्रस्तावना (Preamble) को शामिल करता है।
यह प्रस्तावना वर्ष 2070 तक शुद्ध शून्य उत्सर्जन प्राप्त करने, वर्ष 2030 तक राष्ट्रीय स्तर पर निर्धारित योगदान (NDC) लक्ष्यों को पूरा करने और भारत के वन एवं वृक्ष आवरण को इसकी भूमि क्षेत्र के एक तिहाई भाग तक विस्तारित करने की देश की प्रतिबद्धता को आधिकारिक तौर पर स्वीकार या चिह्नित करती है।
अधिनियम के दायरे में आने वाली भूमि:
संशोधन के अनुसार, वन कानून अब विशेष रूप से वन अधिनियम 1927 के तहत वर्गीकृत क्षेत्रों पर और उन क्षेत्रों पर लागू होगा जिन्हें 25 अक्टूबर 1980 को या उसके बाद इस रूप में नामित किया गया था।
यह अधिनियम उन वनों पर लागू नहीं होगा जिन्हें 12 दिसंबर 1996 को या उसके बाद गैर-वन उपयोग के लिये रूपांतरित किया गया था।
इन संशोधनों का उद्देश्य दर्ज वन भूमि, निजी वन भूमि, वृक्षारोपण आदि पर अधिनियम के अनुप्रयोग को सुव्यवस्थित करना है।
भूमि की छूट प्राप्त श्रेणियाँ:
विधेयक में वनों के बाहर वनीकरण और वृक्षारोपण को प्रोत्साहित करने के लिये कुछ छूट का प्रस्ताव किया गया है।
उदाहरण के लिये, सड़कों और रेलवे के किनारे स्थित बस्तियों एवं प्रतिष्ठानों के लिये कनेक्टिविटी प्रदान करने हेतु 0।
10 हेक्टेयर वन भूमि, सुरक्षा से संबंधित अवसंरचना के लिये 10 हेक्टेयर तक भूमि और वामपंथी उग्रवाद प्रभावित ज़िलों में सार्वजनिक उपयोगिता परियोजनाओं के लिये 5 हेक्टेयर तक वन भूमि प्रस्तावित है।
इन छूटों में अंतर्राष्ट्रीय सीमाओं, वास्तविक नियंत्रण रेखा (LAC), नियंत्रण रेखा (LoC) आदि के 100 किमी के भीतर क्रियान्वित राष्ट्रीय सुरक्षा से संबंधित रणनीतिक परियोजनाएँ शामिल हैं।
वन भूमि का पट्टा:
अधिनियम के तहत, राज्य सरकार को सरकार के स्वामित्व या नियंत्रण से रहित किसी भी इकाई को वन भूमि आवंटित करने के लिये केंद्र सरकार की पूर्व-मंज़ूरी की आवश्यकता है।
अधिनियम के तहत, यह शर्त सभी इकाइयों पर लागू होती है, जिनमें सरकार के स्वामित्व एवं नियंत्रण वाली इकाइयाँ भी शामिल हैं।
इसके लिये यह भी आवश्यक है कि पूर्व अनुमोदन केंद्र सरकार द्वारा निर्धारित नियमों और शर्तों के अधीन हो।
वन भूमि में अनुमत गतिविधियाँ:
यह अधिनियम वनों को अनारक्षित (de-reservation) करने या गैर-वन उद्देश्यों के लिये वन भूमि का उपयोग करने को प्रतिबंधित करता है।
ऐसे प्रतिबंध केंद्र सरकार की पूर्वानुमति से हटाए जा सकते हैं।
अधिनियम कुछ गतिविधियों को निर्दिष्ट करता है जिन्हें गैर-वन उद्देश्यों से बाहर रखा जाएगा, जिसका अर्थ यह है कि ऐसे गैर-वन उद्देश्यों के लिये वन भूमि के उपयोग पर प्रतिबंध लागू नहीं होगा।
इन गतिविधियों में वनों और वन्यजीवों के संरक्षण, प्रबंधन एवं विकास से संबंधित कार्य शामिल हैं, जैसे चेक पोस्ट, फायर लाइन या बाड़ का निर्माण और वायरलेस संचार स्थापित करना।
केंद्र सरकार की प्रत्यायोजित विधान की शक्ति का विस्तार:
संशोधन से पहले, केंद्र सरकार द्वारा प्रत्यायोजित विधान का निर्माण कर सकने की शक्ति केवल नियम बनाने तक ही सीमित थी।
अधिनियम के प्रावधानों के उचित प्रवर्तन को सुनिश्चित करने के लिये केंद्र सरकार द्वारा प्रत्यायोजित विधान का निर्माण कर सकने की शक्ति का विस्तार किया गया है और अब इसे किसी भी केंद्रीय सरकारी प्राधिकरण, राज्य सरकारों, संघ क्षेत्रों या उनके द्वारा मान्यता प्राप्त किसी संगठन, इकाई या निकाय को ‘निर्देश’ (directions) जारी करने की शक्ति प्रदान की गई है।
वन संरक्षण संशोधन अधिनियम, 2023 के प्रमुख लाभ क्या हैं?
‘वन’ (Forest) की परिभाषा पर स्पष्टता:
संशोधन वन की परिभाषा को स्पष्ट करता है जो ‘डीम्ड फॉरेस्ट’ और विविध व्याख्याओं के संबंध में मौजूद अस्पष्टता को संबोधित करता है।
संशोधन अस्पष्टता का समाधान करते हुए केवल अधिसूचित और दर्ज वनों के लिये FCA अनुप्रयोग को स्पष्ट करता है।
छूट (जो पहले से ही व्यवहार में है) को अब वैधानिक समर्थन प्राप्त है, जो सार्वजनिक उपयोगिताओं, राष्ट्रीय सुरक्षा परियोजनाओं और नागरिक हितों के लिये स्पष्टता प्रदान करता है।
जलवायु परिवर्तन शमन और संरक्षण:
इसका उद्देश्य NDCs और कार्बन तटस्थता की देश की राष्ट्रीय एवं अंतर्राष्ट्रीय प्रतिबद्धताओं को प्राप्त करना, अस्पष्टताओं को समाप्त करना एवं विभिन्न भूमियों के संबंध में अधिनियम की प्रयोज्यता के बारे में स्पष्टता लाना, गैर-वन भूमि में वृक्षारोपण को बढ़ावा देना, वनों की उत्पादकता में वृद्धि करना आदि है।
विकास के प्रावधान:
संशोधन को गोदावर्मन थिरुमुलपाद मामले की ऐतिहासिक पृष्ठभूमि और निजी भूमि मालिकों, संगठनों एवं व्यक्तियों के विरोध (जो तर्क देते हैं कि वन संरक्षण कानून औद्योगिक प्रगति में बाधा डालते हैं) में प्रासंगिक रूप प्रदान किया गया है।
यह अधिनियम कुछ वन क्षेत्रों को कानूनी अधिकार क्षेत्र से हटाकर, विविध उपयोगों की अनुमति देकर (रैखिक परियोजनाओं एवं सुरक्षा अवसंरचना सहित) आर्थिक शोषण की सुविधा प्रदान करेगा।
राष्ट्रीय सुरक्षा:
अधिनियम कुछ रैखिक अवसंरचना परियोजनाओं (जैसे कि सड़क एवं राजमार्ग) को वन मंज़ूरी की अनुमति लेने से छूट देता है यदि वे राष्ट्रीय सीमा के 100 किमी के भीतर स्थित हैं।
इससे सीमावर्ती क्षेत्रों में अवसंरचना के विकास में मदद मिलने की उम्मीद है, जो राष्ट्रीय सुरक्षा के लिये महत्त्वपूर्ण है।
प्रतिपूरक वनीकरण:
यह संशोधन प्रतिपूरक वनीकरण को बढ़ावा देता है, जहाँ निजी संस्थाओं को वनीकरण या पुनर्वनीकरण परियोजनाएँ शुरू करने की अनुमति दी गई है।
स्थानीय समुदायों को सशक्त बनाना:
यह विधेयक चिड़ियाघरों की स्थापना, सफारी और इकोटूरिज्म जैसी गतिविधियों को प्रोत्साहित करता है, जिनका स्वामित्व सरकार के पास होगा और इन्हें संरक्षित क्षेत्रों के बाहर अनुमोदित योजनाओं में स्थापित किया जाएगा।
ये गतिविधियाँ न केवल वन संरक्षण और वन्यजीव संरक्षण के बारे में जागरूकता बढ़ाती हैं बल्कि स्थानीय समुदायों के लिये आजीविका के अवसर भी पैदा करती हैं और उन्हें समग्र विकास के साथ एकीकृत करती हैं।
संशोधन से जुड़ी प्रमुख समस्याएँ क्या हैं?
वनों को पुनः परिभाषित करना:
इस अधिनियम ने भारत के सर्वोच्च न्यायालय द्वारा वर्ष 1996 के एक आदेश में परिभाषित वन की पहले से मौजूद परिभाषा से विरोधाभास पैदा कर दिया है, जहाँ कहा गया था कि किसी भी सरकारी रिकॉर्ड में वन के रूप में दर्ज वृक्षों की कोई भी पट्टी स्वतः ‘डीम्ड फॉरेस्ट’ बन जाएगी।
पंजाब स्थित पब्लिक एक्शन कमेटी (PAC) के अनुसार, मौजूदा अधिनियम में इस संशोधन के तहत परिभाषा के संशोधन के कारण भारत के वनों के लगभग 1/5 से 1/4 भाग ने अपनी कानूनी सुरक्षा खो दी है।
अवसंरचनात्मक अतिक्रमण:
राष्ट्रीय सुरक्षा परियोजनाओं के लिये सीमावर्ती क्षेत्रों के पास भूमि को छूट देने से पूर्वोत्तर राज्यों में वन क्षेत्र और वन्य जीवन पर प्रतिकूल प्रभाव पड़ सकता है।
चिड़ियाघरों, पर्यावरण-पर्यटन सुविधाओं एवं टोही सर्वेक्षणों जैसी परियोजनाओं के लिये पूर्ण छूट से वन भूमि और वन्य जीवन पर प्रतिकूल प्रभाव पड़ सकता है।
जनजातीय अधिकारों की उपेक्षा:
यह संशोधन गैर-वन उद्देश्यों के लिये वनों में परिवर्तन हेतु आदिवासी/जनजातीय ग्राम सभा से पूर्व सहमति प्राप्त करने की आवश्यकता को हटा देता है।
निजी कंपनियों को ईकोटूरिज़्म के लिये वन भूमि का उपयोग करने की अनुमति जनजातीय समुदायों की आजीविका की कीमत पर कॉर्पोरेट हितों को बढ़ावा दे सकती है।
बड़े पैमाने पर पर्यटन के कारण स्थानीय संस्कृतियों और परंपराओं पर नकारात्मक प्रभाव पड़ सकता है।
‘टॉप-डाउन ऑथोरिटी’:
संशोधनों ने निजी, लाभ-संचालित कंपनियों या फर्मों द्वारा संभावित वन दोहन और केंद्र सरकार के हाथों में अधिक शक्ति को समेकित कर राज्य सरकारों की चिंताओं की उपेक्षा करने के बारे में चिंता उत्पन्न की है।
मानव-पशु संघर्ष:
यदि वन भूमि पर अवसंरचना विकास की अनुमति दी गई तो मानव-पशु संघर्ष बढ़ जाएगा।
यह संशोधन जनजातीय बस्तियों में बढ़ते मानव-पशु संघर्षों को संबोधित नहीं करता है, जो आजीविका और वन्य जीवन दोनों के लिये खतरा पैदा करता है।
क्या हो आगे की राह?
हितधारक परामर्श:
चिंताओं को संबोधित करने और विविध दृष्टिकोणों को शामिल करने के लिये पर्यावरण विशेषज्ञों, जनजातीय समुदायों, स्थानीय हितधारकों और गैर-सरकारी संगठनों के साथ व्यापक परामर्श में संलग्न हुआ जाए।
निर्णय लेने में समावेशिता, स्थानीय भागीदारी और पारदर्शिता पर बल दिया जाए।
निर्णय लेने में पारदर्शिता:
हितधारकों के बीच भरोसे को बढ़ावा देते हुए वन भूमि उपयोग, छूट और अवसंरचनात्मक परियोजनाओं से संबंधित निर्णय लेने की प्रक्रिया में पारदर्शिता सुनिश्चित करें।
आवधिक समीक्षा तंत्र:
वनों, जैव विविधता एवं स्थानीय समुदायों पर अधिनियम के प्रभाव का आकलन करने और निष्कर्षों के आधार पर आवश्यक समायोजन करने के लिये एक सुदृढ़ आवधिक समीक्षा तंत्र स्थापित करें।
फीडबैक और उभरती परिस्थितियों के आधार पर अधिनियम में संशोधन पर विचार करें, ताकि उभरती पर्यावरणीय चुनौतियों के प्रति समावेशिता एवं प्रतिक्रिया सुनिश्चित हो सके।
स्थानीय समुदायों का सशक्तीकरण:
स्थानीय समुदायों, विशेषकर जनजातीय समूहों को निर्णय लेने की प्रक्रियाओं में शामिल कर, उनके पारंपरिक ज्ञान को पहचानकर और वन संसाधनों से समान लाभ सुनिश्चित कर सशक्त बनाएँ।
स्वदेशी समुदायों के अधिकारों की रक्षा के लिये कानूनी सुरक्षा उपायों को सुदृढ़ करना, वन भूमि से उनके ऐतिहासिक संबंध को स्वीकार करना और संरक्षण प्रयासों में उनकी भागीदारी सुनिश्चित करना।
पर्यावरणीय प्रभाव आकलन (EIA):
प्रस्तावित परियोजनाओं के पर्यावरणीय प्रभाव का व्यापक आकलन करने के लिये EIA प्रक्रिया को सुदृढ़ करें, जहाँ पारिस्थितिक क्षति को न्यूनतम करते हुए सतत विकास सुनिश्चित हो सके।
संघर्ष समाधान तंत्र:
अधिनियम से उत्पन्न होने वाले विवादों के समाधान के लिये कुशल संघर्ष समाधान तंत्र स्थापित करना; सभी हितधारकों को चिंताओं को व्यक्त करने और समाधान की मांग कर सकने के लिये एक उचित मंच प्रदान करना।
प्रासंगिक अधिकारियों के लिये क्षमता निर्माण में निवेश करें, अधिनियम के प्रभावी कार्यान्वयन को सुनिश्चित करें, दिशानिर्देशों का पालन करें और सक्षम निर्णय लें।
वैज्ञानिक अनुसंधान और निगरानी:
सूचित नीति समायोजन के लिये डेटा-संचालित अंतर्दृष्टि का उपयोग करते हुए वन पारिस्थितिकी तंत्र, जैव विविधता और जलवायु लक्ष्यों पर अधिनियम के प्रभाव की निगरानी के लिये वैज्ञानिक अनुसंधान को बढ़ावा देना।
अनुकूली प्रबंधन रणनीतियाँ विकसित करें जो अप्रत्याशित चुनौतियों और उभरती पर्यावरणीय परिस्थितियों का जवाब दे सकने में लचीलापन प्रदान करें।
चंद्रयान-3 द्वारा चंद्रमा के दक्षिणी ध्रुव (Lunar South Pole) का अन्वेषण भारत के अंतरिक्ष प्रयासों में एक नए युग का प्रतीक है।
चंद्रमा के दक्षिणी ध्रुव के पास भारत की सफल सॉफ्ट लैंडिंग राष्ट्रीय गौरव का क्षण है, जिसने देश को चंद्रमा के दक्षिणी ध्रुव के इतने निकट अंतरिक्ष यान उतारने की उल्लेखनीय उपलब्धि प्राप्त करने वाले पहले देश के रूप में स्थापित किया है।
यह उपलब्धि भारत के लिये मानव जाति और बाह्य अंतरिक्ष के बीच संबंधों को रूपांतरित करने में नेतृत्वकारी भूमिका निभाने का अवसर प्रस्तुत करती है।
चंद्रयान-3 कार्यक्रम क्या है?
परिचय:
चंद्रयान-3 भारत का तीसरा चंद्र मिशन और चंद्रमा की सतह पर सॉफ्ट लैंडिंग का दूसरा प्रयास है।
14 जुलाई 2023 को चंद्रयान-3 ने श्रीहरिकोटा में अवस्थित सतीश धवन अंतरिक्ष केंद्र से उड़ान भरी थी।
अंतरिक्ष यान ने 5 अगस्त 2023 को चंद्र कक्षा में निर्बाध रूप से प्रवेश किया।
ऐतिहासिक क्षण तब सामने आया जब लैंडर ने 23 अगस्त 2023 को चंद्र दक्षिणी ध्रुव के निकट एक सफल लैंडिंग की।
मिशन के उद्देश्य:
चंद्रमा की सतह पर सुरक्षित और सॉफ्ट लैंडिंग का प्रदर्शन करना;
रोवर को चंद्रमा पर घूमते हुए प्रदर्शित करना; और
स्व-स्थाने वैज्ञानिक प्रयोगों का संचालन करना।
घटक:
प्रोपल्शन मॉड्यूल (Propulsion Module):चंद्रयान-3 एक तीन-घटक मिशन है जिसमें एक प्रोपल्शन मॉड्यूल, एक लैंडर मॉड्यूल और एक रोवर मॉड्यूल शामिल है।
यह लैंडर और रोवर कॉन्फ़िगरेशन को चंद्र कक्षा के 100 किमी तक ले गया।
इस प्रोपल्शन मॉड्यूल में चंद्र कक्षा से पृथ्वी के वर्णक्रमीय और पोलरीमीट्रिक माप का अध्ययन करने के लिये SHAPE (Spectro-polarimetry of Habitable Planet Earth) पेलोड शामिल था।
लैंडर मॉड्यूल (Lander Module): लैंडर मॉड्यूल (विक्रम) एक वैज्ञानिक पेलोड लेकर गया जिसमें चंद्रमा की सतह और वायुमंडल का अध्ययन करने के लिये उपकरणों का एक समूह शामिल था।
इसमें तापीय चालकता और तापमान के मापन के लिये ChaSTE (Chandra’s Surface Thermophysical Experiment); लैंडिंग स्थल के आसपास भूकंपीयता के मापन के लिये ILSA (Instrument for Lunar Seismic Activity) और प्लाज्मा घनत्व एवं इसकी विविधताओं का अनुमान लगाने के लिये LP (Langmuir Probe) शामिल थे।
नासा (NASA) के एक निष्क्रिय लेजर रेट्रोरिफ्लेक्टर ऐरे (Laser Retroreflector Array) को लूनर लेजर रेंजिंग अध्ययन के लिये समायोजित किया गया था।
रोवर मॉड्यूल (Rover Module): रोवर मॉड्यूल (प्रज्ञान) चंद्रमा की सतह और उपसतह का अध्ययन करने के लिये उपकरणों का एक समूह लेकर गया जिसमें लैंडिंग स्थल के आसपास के क्षेत्र में मौलिक संरचना की जाँच करने के लिये APXS (Alpha Particle X-ray Spectrometer) और LIBS (Laser Induced Breakdown Spectroscopy) शामिल  थे।
प्रमुख खोज/निष्कर्ष:
चंद्र सतह का आश्चर्यजनक तापमान: ChaSTE द्वारा मापन में तापमान 70 डिग्री सेल्सियस तक दर्ज किया गया जिसने वैज्ञानिकों को आश्चर्यचकित किया जो तापमान के 20 से 30 डिग्री सेल्सियस के बीच होने का अनुमान कर रहे थे।
चंद्र सतह पर मौजूद तत्त्वों की पुष्टि: ‘प्रज्ञान’ रोवर पर मौजूद LIBS ने चंद्र सतह पर दक्षिणी ध्रुव के निकट सल्फर की उपस्थिति की पुष्टि की।
एल्यूमीनियम, कैल्शियम, लोहा, क्रोमियम, टाइटेनियम, मैंगनीज, सिलिकॉन और ऑक्सीजन जैसे तत्त्वों का भी पता चला।
चंद्रयान-3 भारतीय अंतरिक्ष कार्यक्रम के लिये क्यों महत्त्वपूर्ण है?
अंतरिक्ष प्रौद्योगिकी में नेतृत्वकारी भूमिका:
इस मिशन के साथ भारत चंद्रमा पर सॉफ्ट लैंडिंग क्षमता प्रदर्शित करने वाले देशों—रूस, अमेरिका और चीन के विशिष्ट समूह में शामिल हो गया है।
भारत के स्वदेशी क्रायोजेनिक इंजन और कक्षा (orbit) को ‘डि-क्लटर’ (declutter) करने के प्रयास अंतरिक्ष प्रौद्योगिकी में इसके नेतृत्व को प्रदर्शित करते हैं।
यह भारत को नई अंतरिक्ष अर्थव्यवस्था में एक वैश्विक केंद्र के रूप में स्थापित करता है।
सॉफ्ट लैंडिंग का रणनीतिक महत्त्व:
चंद्रयान-3 द्वारा प्रदर्शित सॉफ्ट लैंडिंग क्षमता मानक ईंधन भरन (Standard Refuelling) एवं डॉकिंग प्रौद्योगिकी (Docking technology) और स्मार्ट स्पेस रोबोट प्रौद्योगिकी तक विस्तारित अनुप्रयोगों के साथ भारत के लिये रणनीतिक महत्त्व रखती है, जो अंतर-ग्रहीय विज्ञान मिशन एवं नमूना पुनर्प्राप्ति को सक्षम बनाती है।
चंद्रमा के गुणों की जाँच:
चंद्रयान-3 अपने मॉड्यूल में सात विज्ञान पेलोड लेकर गया।
प्रोपल्शन मॉड्यूल पृथ्वी के वायुमंडल के अध्ययन, लैंडर मॉड्यूल चंद्र सतह के गुणों की जाँच करने और रोवर मॉड्यूल चंद्र शैलों एवं मृदा के विश्लेषण में उपयोगी रहा।
जल हिम (water ice) की मौजूदगी की पुष्टि से चंद्रमा के पिघली अवस्था में होने के इतिहास की पुष्टि हुई और उपसतह में जल हिम का पता लगाना इसकी प्रमुख उपलब्धियों में से एक रही।
रक्षा और एयरोस्पेस क्षेत्र के लिये अंतर्दृष्टि:
सॉफ्ट लैंडिंग क्षमता भारत के मिसाइल रक्षा कार्यक्रम में बहुमूल्य अंतर्दृष्टि प्रदान करती है।
मिशन से प्राप्त पुन:प्रयोज्य लॉन्च वाहन प्रौद्योगिकी भविष्य के लॉन्च के लिये लागत में कमी लाने में सहायता करेगी।
रणनीतिक उपकरण और उत्पाद:
चंद्रयान-3 की प्रौद्योगिकियाँ रणनीतिक उपकरणों और वाणिज्यिक उत्पादों में रूपांतरित हो सकेंगी।
रोवर मॉड्यूल प्रौद्योगिकी से विकसित स्वायत्त रोवर्स आपदा प्रबंधन और अवसंरचना निगरानी में अनुप्रयोग पा सकते हैं।
अंतरिक्ष पर्यटन और आर्थिक गतिविधियाँ:
अंतरिक्ष पर्यटन में बढ़ती रुचि निजी अंतरिक्ष उद्यानों (space parks) को बढ़ावा दे सकती है।
स्मार्ट स्पेस रोबोट के साथ अभिसरण आर्थिक गतिविधियों को बढ़ावा देते हुए इन-ऑर्बिट विनिर्माण केंद्रों (in-orbit manufacturing hubs) का निर्माण कर सकता है।
500 से अधिक स्पेस-टेक स्टार्टअप, MSMEs और उद्योग भारत में नव अंतरिक्ष आंदोलन (NewSpace movement) को ऊर्जा प्रदान कर रहे हैं।
इसरो के भविष्य के अंतरिक्ष कार्यक्रम 
चंद्रयान-4: चंद्रमा के विकास (Lunar Evolution) क्रम का अन्वेषण 
पिछले मिशनों के अनुभव के आधार पर चंद्रयान-4 नमूना वापसी मिशन (sample return mission) के लिये संभावित उम्मीदवार के रूप में उभरा है।
इसकी सफलता पर, यह चंद्रयान-2 और 3 के बाद अगला महत्त्वपूर्ण कदम सिद्ध हो सकता है, जो चंद्र सतह के नमूनों को पुनःप्राप्त करने की क्षमता प्रदान करेगा।
यह मिशन चंद्रमा की संरचना और इतिहास के बारे में हमारी समझ को आगे बढ़ाने का वादा करता है।
LUPEX: LUPEX (Lunar Polar Exploration) मिशन इसरो (ISRO) और जापान के JAXA के बीच एक सहयोगात्मक प्रयास है जो चंद्रमा के ध्रुवीय क्षेत्र का अन्वेषण करेगा।
इसे विशेष रूप से स्थायी रूप से छायादार क्षेत्रों (shaded areas) में जाने के लिये डिज़ाइन किया जाएगा।
जल की उपस्थिति की जाँच करना और एक स्थायी दीर्घकालिक स्टेशन की संभावना का आकलन करना LUPEX के उद्देश्यों में शामिल है।
XPoSat (X-ray Polarimeter Satellite): यह चरम स्थितियों में उज्ज्वल खगोलीय एक्स-रे स्रोतों की विभिन्न गतिशीलता का अध्ययन करने वाला भारत का पहला समर्पित पोलरीमीट्री मिशन (polarimetry mission) है।
यह अंतरिक्ष यान पृथ्वी की निचली कक्षा में दो वैज्ञानिक पेलोड ले जाएगा।
NISAR: NASA-ISRO SAR (NISAR) एक निम्न पृथ्वी कक्षा (LEO) वेधशाला है जिसे नासा और इसरो द्वारा संयुक्त रूप से विकसित किया जा रहा है।
NISAR 12 दिनों में संपूर्ण विश्व का मानचित्रण करेगा और पृथ्वी के पारिस्थितिक तंत्र में परिवर्तन, हिम द्रव्यमान, वनस्पति बायोमास, समुद्र स्तर में वृद्धि, भूजल और भूकंप, सुनामी, ज्वालामुखी एवं भूस्खलन सहित विभिन्न प्राकृतिक खतरों को समझने के लिये स्थानिक एवं और अस्थायी रूप से सुसंगत डेटा प्रदान करेगा।
गगनयान: गगनयान मिशन का उद्देश्य मानवों को अंतरिक्ष में भेजना और उन्हें सुरक्षित रूप से पृथ्वी पर वापस लाना है।
मिशन में दो मानवरहित उड़ानें और एक मानवयुक्त उड़ान शामिल होगी, जिसमें GSLV Mk III लॉन्च वाहन और एक ह्यूमन-रेटेड ऑर्बिटल मॉड्यूल (human-rated orbital module) का उपयोग किया जाएगा।
मानवयुक्त उड़ान एक महिला सहित तीन अंतरिक्ष यात्रियों को पृथ्वी की निचली कक्षा में सात दिनों के लिये ले जाएगी।
शुक्रयान 1: यह सूर्य की ओर से दूसरे ग्रह शुक्र (Venus) पर एक ऑर्बिटर भेजने का योजनाबद्ध मिशन है।
इससे शुक्र की भूवैज्ञानिक एवं ज्वालामुखीय गतिविधि, भूमि पर उत्सर्जन, पवन की गति, मेघ आवरण और अन्य ग्रह संबंधी विशेषताओं का अध्ययन करने की अपेक्षा है।
SPADEX: स्पेस डॉकिंग एक्सपेरिमेंट (Space Docking Experiment- SPADEX) डॉकिंग, ऑर्बिटल रेंडेवू (orbital rendezvous), फॉर्मेशन फ्लाइंग, इन-स्पेस सैटेलाइट सर्विसिंग और अन्य विषयों से संबंधित परिपक्व प्रौद्योगिकियों के लिये एक जुड़वाँ या ट्विन अंतरिक्ष यान मिशन है।
भारतीय अंतरिक्ष कार्यक्रम मिशन के समक्ष कौन-सी प्रमुख चुनौतियाँ विद्यमान हैं?
सीमित बजट आवंटन:
भारतीय अंतरिक्ष कार्यक्रम अन्य अंतरिक्ष अग्रणी देशों की तुलना में अपेक्षाकृत मामूली बजट पर संचालित होता है।
भारत का अंतरिक्ष बजट इसकी जीडीपी का मात्र 0।
05% है।
इसके विपरीत, अमेरिका अपने सकल घरेलू उत्पाद का 0।
25% अंतरिक्ष गतिविधियों के लिये आवंटित करता है।
प्रौद्योगिकीय चुनौतियाँ:
संचालित उपग्रहों के मामले में भारत वैश्विक स्तर पर 7वें स्थान पर है।
यह शीर्ष दो अंतरिक्ष शक्तियों अमेरिका और चीन से पीछे है।
भारत प्रक्षेपण वाहनों, अंतरिक्ष यान और उपग्रहों हेतु महत्त्वपूर्ण घटकों के लिये पश्चिम पर निर्भर है।
भारत का मानव अंतरिक्ष उड़ान कार्यक्रम अंतरिक्ष यात्री प्रशिक्षण, जीवन समर्थन प्रणाली और चालक दल के सदस्यों की सुरक्षा सुनिश्चित करने के मामले में अद्वितीय चुनौतियाँ रखता है।
व्यावसायीकरण और बाज़ार पहुँच:
भारत की अंतरिक्ष विनिर्माण, मानव अंतरिक्ष परिवहन, अंतरिक्ष पर्यटन और उच्च-तुंगता प्लेटफॉर्मों में सीमित उपस्थिति है।
विश्व अंतरिक्ष अर्थव्यवस्था में भारत की हिस्सेदारी महज 2।
6% है।
भारतीय निवेशक जोखिम लेने से बचते हैं और अंतरिक्ष प्रौद्योगिकी में दीर्घकालिक, उच्च जोखिम वाले निवेश के बजाय 5G जैसे सुरक्षित निवेश को प्राथमिकता देते हैं।
अंतरिक्ष क्षेत्र में सक्रिय स्टार्ट-अप पर ध्यान देने की आवश्यकता है, जहाँ उन्हें पूंजी, मानव संसाधन, नीति, इसरो से समर्थन और बाज़ार की ज़रूरत है।
अंतरिक्ष नीति और विधान:
अंतरिक्ष क्षेत्र की उभरती आवश्यकताओं को संबोधित करने वाली व्यापक अंतरिक्ष नीतियों और विधानों का विकास करना अत्यंत महत्त्वपूर्ण है।
भारतीय अंतरिक्ष नीति 2023 भारतीय राष्ट्रीय अंतरिक्ष संवर्द्धन और प्राधिकरण केंद्र (Indian National Space Promotion and Authorisation Centre- InSPACe) के लिये एक महत्त्वाकांक्षी भूमिका निर्धारित करती है, लेकिन आगे के आवश्यक कदमों के लिये कोई समय सीमा प्रदान नहीं करती है।
अंतरिक्ष मलबा प्रबंधन:
जैसे-जैसे उपग्रहों की संख्या और अंतरिक्ष गतिविधियाँ बढ़ती जा रही हैं, अंतरिक्ष मलबे (Space Debris) का प्रबंधन अत्यंत आवश्यक होता जा रहा है।
भारत को मलबे के उत्पादन को न्यूनतम करने और अंतरिक्ष मलबे के शमन के अंतर्राष्ट्रीय प्रयासों में सक्रिय रूप से भाग लेने के लिये प्रभावी रणनीतियों की आवश्यकता है।
भू-राजनीतिक पुनर्संरेखण:
अमेरिका के साथ आर्टेमिस समझौते (Artemis Accords) में भारत की भागीदारी को बदलते भू-राजनीतिक परिदृश्य में चीन के प्रतिकार के रूप में देखा गया है।
प्रतिस्पर्द्धा में बढ़त :
वैश्विक अंतरिक्ष बाज़ार में प्रतिस्पर्द्धा बढ़त बनाए रखने के लिये अंतर्राष्ट्रीय अंतरिक्ष बाज़ार में नियमित नवाचार, लागत-प्रभावशीलता और समयबद्ध निष्पादन की आवश्यकता होती है।
सामाजिक लाभ के लिये अंतरिक्ष अनुप्रयोग:
रिमोट सेंसिंग और उपग्रह संचार जैसे अंतरिक्ष अनुप्रयोगों के सामाजिक लाभों को अधिकतम करने के लिये कृषि, आपदा प्रबंधन और पर्यावरण निगरानी जैसे विभिन्न क्षेत्रों के साथ प्रभावी एकीकरण की आवश्यकता है।
अंतरिक्ष अन्वेषण के लाभों के बारे में सार्वजनिक जागरूकता बढ़ाना और छात्रों के बीच अंतरिक्ष विज्ञान में रुचि को बढ़ावा देना इस क्षेत्र में भविष्य की प्रगति के लिये एक सुदृढ़ आधार के निर्माण के लिये आवश्यक है।
अंतरिक्ष क्षेत्र में भारत की संपूर्ण क्षमता को साकार करने के लिये क्या हो आगे की राह?
पर्याप्त निवेश: ‘मितव्ययी इंजीनियरिंग’ से अधिक महत्त्वपूर्ण निवेशों एवं महत्त्वाकांक्षी परियोजनाओं की ओर आगे बढ़ना आवश्यक है।
बड़े मिशनों को आगे बढ़ाने के लिये विभाग को बजटीय आवंटन बढ़ाने हेतु विज्ञान समुदाय की ओर से लगातार आग्रह किया गया है।
मानव अंतरिक्ष उड़ान में विशेषज्ञता प्राप्त करना: भारत को मानव अंतरिक्ष उड़ान कार्यक्रमों, अंतरिक्ष यात्री प्रशिक्षण और चालक दल मिशन के लिये आवश्यक अवसंरचना के विकास में निवेश करना चाहिये।
निजी क्षेत्र की भागीदारी: वैश्विक प्रवृत्ति के अनुरूप, जहाँ अंतरिक्ष कार्यक्रमों में वाणिज्य महत्त्वपूर्ण भूमिका निभाता है, भारत में भी निजी क्षेत्र को संलग्न करना आवश्यक है।
भू-राजनीतिक समझौता वार्ता: अंतरिक्ष तक विस्तृत होती महान शक्ति प्रतिद्वंद्विता के साथ, भारत को, विशेष रूप से चीन के साथ अपने संबंधों को ध्यान में रखते हुए, रणनीतिक रूप से समझौता वार्ताओं और सहयोग की राह तलाशनी चाहिये।
विधिक ढाँचा: अंतरिक्ष गतिविधियों की वृद्धि के साथ भारत को अंतरिक्ष संबंधी कार्यों को विनियमित करने और बढ़ावा देने के लिये व्यापक घरेलू एवं अंतर्राष्ट्रीय कानूनों की आवश्यकता है।
उभरती चुनौतियों से निपटने के लिये वैश्विक शासन सुधार आवश्यक हैं।
अंतर्राष्ट्रीय सहयोग की भावना को पुनः जागृत करना: भारत की अंतरिक्ष आकांक्षाओं के लिये अन्य देशों के साथ सहयोग आवश्यक है।
भारत को सहयोग की भावना को फिर से जागृत करने और यह सुनिश्चित करने की आवश्यकता है कि बाह्य अंतरिक्ष पूरी मानव जाति के लिये एक साझा क्षेत्र बना रहे।
सार्वजनिक समर्थन: सरकार को अपने अंतरिक्ष कार्यक्रम के लिये सार्वजनिक जागरूकता और उत्साह पैदा करने के लिये आउटरीच एवं शिक्षा में संलग्न होना होगा।
हाल ही में भारतीय दूरसंचार नियामक प्राधिकरण (Telecom Regulatory Authority of India- TRAI) ने सरकार के अनुरोध पर कार्रवाई करते हुए ओवर-द-टॉप (OTT) सेवाओं के विनियमन पर परामर्श प्रक्रिया शुरू की।
दूरसंचार कंपनियों का तर्क है कि नेटफ्लिक्स और अमेज़ॅन प्राइम जैसी OTT सेवाओं को बैंडविड्थ की लागत साझा करनी चाहिये क्योंकि वे दूरसंचार कंपनियों के बुनियादी ढाँचे से लाभ उठाते हैं।
इस संदर्भ में नेट नयूट्रैलिटी (Net Neutrality) की बहस एक बार फिर से उभर आई है।
नेट न्यूट्रैलिटी क्या है?
नेट न्यूट्रैलिटी किसी भी मानदंड पर मध्यवर्ती नेटवर्क द्वारा इंटरनेट ट्रैफिक में भेदभाव न करने की अवधारणा को संदर्भित करती है।
नेटवर्क को इसके माध्यम से प्रसारित होने वाली सभी सूचनाओं के प्रति तटस्थ होना चाहिये।
किसी नेटवर्क से गुजरने वाले सभी संचार (communication) को एक समान रूप से देखा जाना चाहिये; अर्थात इसके कंटेंट, एप्लीकेशन, सेवा, डिवाइस, प्रेषक या प्राप्तकर्ता पते (sender or recipient address) से स्वतंत्र होना चाहिये।
नेट न्यूट्रैलिटी यह सुनिश्चित करती है कि हर किसी को इंटरनेट पर सूचना और सेवाओं तक समान पहुँच मिले, चाहे उनके वित्तीय संसाधन कुछ भी हों या उनके द्वारा उपयोग की जाने वाली वेबसाइटों का आकार एवं शक्ति कुछ भी हो।
शब्द की उत्पत्ति: ‘नेट न्यूट्रैलिटी’ शब्द को कोलंबिया लॉ स्कूल के प्रोफेसर टिम वू (Tim Wu) ने वर्ष 2003 में प्रकाशित अपने ‘नेटवर्क न्यूट्रैलिटी, ब्रॉडबैंड डिस्क्रिमिनेशन’ शीर्षक पेपर से लोकप्रिय बनाया था।
नेट न्यूट्रैलिटी के प्रमुख सिद्धांतों में शामिल हैं:

इंटरनेट क्षेत्र के जो हितधारक नेट न्यूट्रैलिटी से प्रभावित होते हैं, उनमें शामिल हैं:
किसी भी इंटरनेट सेवा के उपभोक्ता
दूरसंचार सेवा प्रदाता (TSPs) या इंटरनेट सेवा प्रदाता (ISPs),
ओवर-द-टॉप (OTT) सेवा प्रदाता (वे जो वेबसाइट और एप्लीकेशन जैसी इंटरनेट एक्सेस सेवाएँ प्रदान करते हैं),
सरकार, जो इन खिलाड़ियों के बीच संबंधों को विनियमित और परिभाषित कर सकती है
साथ ही, ट्राई (TRAI) दूरसंचार क्षेत्र में एक स्वतंत्र नियामक है जो मुख्य रूप से TSPs और उनकी लाइसेंसिंग शर्तों आदि को विनियमित करता है।
नेट न्यूट्रैलिटी क्यों महत्त्वपूर्ण है?
खुले इंटरनेट का संरक्षण: नेट न्यूट्रैलिटी सूचना, विचारों और सेवाओं तक निशुल्क एवं अप्रतिबंधित पहुँच सुनिश्चित करती है।
नेट न्यूट्रैलिटी के अभाव में ISPs विशेष कुछ वेबसाइटों को उच्च कनेक्शन गति प्रदान कर सकते हैं, जबकि अन्य के लिये पहुँच को सीमित कर सकते हैं।
चरम स्थिति में कोई ISP कुछ कंटेंट तक पहुँच को पूरी तरह से अवरुद्ध कर सकता है।
उपभोक्ता विकल्प को बढ़ावा: नेट न्यूट्रैलिटी उपभोक्ताओं को बिना किसी प्रतिबंध के उन कंटेंट, एप्लीकेशन और सेवाओं को स्वतंत्र रूप से चुनने की अनुमति देती है जिन तक वे पहुँच बनाना चाहते हैं।
वे ISPs द्वारा निर्धारित पेशकशों के पूर्व-चयनित समूह तक सीमित नहीं रहते।
अभिव्यक्ति की स्वतंत्रता की रक्षा: नेट न्यूट्रैलिटी लोगों को बिना किसी हस्तक्षेप के संगठित होने, संवाद करने और समर्थकों को लामबंद करने की अनुमति देकर अभिव्यक्ति की स्वतंत्रता की रक्षा करती है, जिससे यह लोकतांत्रिक संलग्नता के लिये एक महत्त्वपूर्ण साधन बन जाती है।
नवाचार को बढ़ावा: खुला इंटरनेट नवाचार और प्रतिस्पर्द्धा को प्रोत्साहित करता है।
स्टार्टअप, छोटे व्यवसायों और उद्यमियों को ISPs के साथ कोई सौदा करने की आवश्यकता के बिना नई सेवाएँ शुरू करने और उपयोगकर्ताओं तक पहुँचने का समान अवसर उपलब्ध होता है।
प्रतिस्पर्द्धा-विरोधी अभ्यासों पर रोक: नेट न्यूट्रैलिटी के अभाव में ISPs अपने स्वयं के या भागीदारों के कंटेंट या सेवाओं का पक्षसमर्थन करते हुए प्रतिस्पर्द्धा-विरोधी व्यवहार में संलग्न हो सकते हैं।
नेट न्यूट्रैलिटी नियम ऐसे भेदभावपूर्ण अभ्यासों पर रोक लगाते हैं और निष्पक्ष प्रतिस्पर्द्धा बनाए रखते हैं।
भारत में नेट न्यूट्रैलिटी की नियामक स्थिति 
भारतीय दूरसंचार नियामक प्राधिकरण भारत में नेट न्यूट्रैलिटी को सुनिश्चित करने और इसे विनियमित करने में एक केंद्रीय भूमिका का निर्वहन करता है।
भारत में नेट न्यूट्रैलिटी का विनियमन विकासों की निम्नलिखित शृंखला द्वारा चिह्नित है:

एयरटेल ज़ीरो और VoIP विवाद (2014):
वर्ष 2014 में भारती एयरटेल ने ‘एयरटेल ज़ीरो’ योजना शुरू की, जिसने ज़ीरो-रेटिंग और नेट न्यूट्रैलिटी के संभावित उल्लंघनों के बारे में चिंताएँ बढ़ा दीं।
स्काइप (Skype) और व्हाट्सएप (WhatsApp) जैसी वॉयस ओवर इंटरनेट प्रोटोकॉल (VoIP) सेवाओं के लिये अतिरिक्त शुल्क वसूल करने के एयरटेल के कदम ने भी विवाद को जन्म दिया।
ट्राई का परामर्श पत्र (2015):
वर्ष 2015 में ट्राई (TRAI) ने ओवर-द-टॉप (OTT) सेवाओं और नेट न्यूट्रैलिटी पर एक परामर्श पत्र जारी किया जिसमें सार्वजनिक राय आमंत्रित की गई।
ट्राई के 2016 के विनियमन:
वर्ष 2016 में ट्राई ने डेटा सेवाओं के लिये अलग-अलग दरों पर रोक लगाकर नेट न्यूट्रैलिटी के पक्ष में निर्णय दिया।
ट्राई के ‘डेटा सेवाओं के लिये भेदभावपूर्ण टैरिफ का निषेध विनियम, 2016’ (Prohibition of Discriminatory Tariffs for Data Services Regulations, 2016) ने गैर-भेदभावपूर्ण मूल्य निर्धारण सुनिश्चित करते हुए फेसबुक की ‘फ्री बेसिक्स’ जैसी ज़ीरो-रेटिंग सेवाओं को समाप्त कर दिया।
वर्ष 2017 में ट्राई की अनुशंसाएँ:
ट्राई ने गैर-भेदभावपूर्ण सिद्धांतों का विस्तार कंटेंट व्यवहार (content treatment) तक किया।
अनुशंसा की गई कि कंटेंट भेदभाव को रोकने के लिये सरकार और ISPs के बीच लाइसेंस समझौतों में संशोधन किया जाना चाहिये।
5G डिजिटल रूपांतरण पर ट्राई का परामर्श पत्र, 2023:
इसका उद्देश्य नीतिगत चुनौतियों की पहचान करना और 5G पारितंत्र के भीतर नई प्रौद्योगिकियों के तीव्र अंगीकरण और इष्टतम उपयोग के लिये एक प्रभावी ढाँचा तैयार करना है।
भारत में नेट न्यूट्रैलिटी को लेकर जारी बहस के प्रमुख विषय 
दूरसंचार कंपनियों का परिप्रेक्ष्य
राजस्व में गिरावट:
पिछले दस वर्षों में दूरसंचार कंपनियों के राजस्व में कमी देखी गई है।
ऐसा मुख्य रूप से वॉयस कॉल और SMS जैसी पारंपरिक सेवाओं से प्राप्त राजस्व के मामले में हुआ है।
निशुल्क प्रतिस्पर्द्धी OTT सेवाओं का प्रसार इस गिरावट का एक प्रमुख कारक रहा है।
अवसंरचनात्मक उन्नति:
दूरसंचार सेवा प्रदाताओं (TSPs) का तर्क है कि वे नेटवर्क अवसंरचना में पर्याप्त निवेश करते हैं और इन निवेशों को बनाए रखने तथा इंटरनेट पहुँच के विस्तार को सुविधाजनक बनाने के लिये अलग-अलग मूल्य निर्धारण जैसे प्रोत्साहन की आवश्यकता है।
टेलीकॉम कंपनियाँ मानती हैं कि OTT प्लेटफॉर्म उनके द्वारा स्थापित और बनाए रखे गए अवसंरचना का उपयोग कर लाभ प्राप्त कर रहे हैं।
इसलिये, ये कंपनियाँ नेटफ्लिक्स, अमेज़ॅन प्राइम, डिज़्नी+ हॉटस्टार जैसे OTT कंटेंट प्रदाताओं से बैंडविड्थ से जुड़े खर्चों में योगदान करने का आग्रह रखती हैं।
कराधान में असमानता:
टेलीकॉम कंपनियों का तर्क है कि OTT सेवाओं को कराधान और लाइसेंसिंग शुल्क में असमानता का सामना करना पड़ता है, जिसके परिणामस्वरूप असंतुलित प्रतिस्पर्द्धी परिदृश्य का निर्माण होता है।
OTT प्लेटफॉर्मों का परिप्रेक्ष्य
इंटरनेट प्रदाताओं की विशिष्ट भूमिका :
OTT प्रदाता इस बात पर बल देते हैं कि दूरसंचार कंपनियाँ इंटरनेट पहुँच के लिये माध्यम के रूप में कार्य करती हैं, न कि उनके पास इसका स्वामित्व है।
उपभोक्ता डेटा प्लान के माध्यम से पहुँच के लिये इन कंपनियों को शुल्क प्रदान करते हैं।
OTT सेवाओं के उपयोग से डेटा की खपत बढ़ती है, जिससे दूरसंचार कंपनियों की राजस्व वृद्धि में योगदान होता है।
नेट न्यूट्रैलिटी की मांग:
इंटरनेट विखंडन (internet fragmentation) को रोकने और समान पहुँच सुनिश्चित करने के लिये नेट न्यूट्रैलिटी अत्यंत आवश्यक है।
यह TSPs के भेदभावपूर्ण व्यवहार—जो नवाचार को बाधित कर सकता है और छोटे पैमाने के एवं नवोन्मेषी OTT सेवाओं तक पहुँच को प्रतिबंधित कर सकता है, पर रोक लगाती है।
नेट न्यूट्रैलिटी के समर्थक विचारों एवं ज्ञान के लोकतांत्रिक आदान-प्रदान, नैतिक व्यावसायिक अभ्यासों, निष्पक्ष प्रतिस्पर्द्धा और जारी नवाचार के लिये एक स्वतंत्र, खुले एवं भेदभावरहित पूर्ण इंटरनेट बनाए रखने में विश्वास करते हैं।
कंटेंट डिलीवरी नेटवर्क प्रावधान:
OTT प्लेटफॉर्म पहले से ही कंटेंट की डिलीवरी के लिये इंटरनेट की क्षमता को वृहत रूप से बढ़ाने के लिये कंटेंट डिलीवरी नेटवर्क (CDNs) से संबंधित खर्चों को कवर कर रहे हैं।
OTT सेवाएँ कंटेंट की विविधता एवं गुणवत्ता, स्ट्रीमिंग गुणवत्ता, नेविगेशन की आसानी और डिवाइस की उपलब्धता के आधार पर अपने स्वयं के बाज़ार में प्रतिस्पर्द्धा का सामना करती हैं।
कीमतें बढ़ाने की दूरसंचार कंपनियों की स्वतंत्रता:
दूरसंचार कंपनियां लागत को कवर करने के लिये अपनी कीमतों को समायोजित कर सकती हैं, क्योंकि वे OTT कंटेंट एवं अवसंरचना निवेश द्वारा सृजित मांग का लाभ उठाती हैं।
उपभोक्ताओं के लिये चिंताएँ:
अतिरिक्त लागत :
नेट न्यूट्रैलिटी के समर्थकों का तर्क है कि OTT प्लेटफॉर्मों पर अतिरिक्त लागत का अधिरोपण ग्राहकों की ओर स्थानांतरित किया जा सकता है, जिसके परिणामस्वरूप उच्च शुल्क या सेवा गुणवत्ता की कमी की स्थिति बन सकती है।
नेट न्यूट्रैलिटी के आलोचकों का तर्क है कि उपभोक्ताओं की पहुँच और पसंद/विकल्प की सुरक्षा के लिये इंटरनेट सेवाओं में खुली प्रतिस्पर्द्धा को बनाए रखना अत्यंत आवश्यक है।
भारत में समावेशी डिजिटल परिदृश्य के लिये आगे की राह
विनियमन संबंधी स्पष्टता: ट्राई को नेट न्यूट्रैलिटी पर नियामक स्पष्टता और मार्गदर्शन प्रदान करना जारी रखना चाहिये।
इसमें नेट न्यूट्रैलिटी सिद्धांतों को परिभाषित करना और लागू करना शामिल है जो भेदभावपूर्ण अभ्यासों को रोकते हैं, साथ ही उचित नेटवर्क प्रबंधन की अनुमति भी देते हैं।
बहु-हितधारक दृष्टिकोण: एक संतुलित दृष्टिकोण पर विचार किया जाए जो दूरसंचार कंपनियों और OTT सेवा प्रदाताओं दोनों के हितों की पहचान करे।
एक ऐसा मध्यम मार्ग ढूँढ़ना अत्यंत आवश्यक है जो निष्पक्ष प्रतिस्पर्द्धा एवं नवाचार सुनिश्चित करे, साथ ही दूरसंचार कंपनियों को निवेश पुनर्प्राप्ति की अनुमति दे।
पारदर्शिता: ISPs द्वारा अपने नेटवर्क प्रबंधन और OTT प्रदाताओं के साथ सहयोग के तरीकों में पारदर्शिता को प्रोत्साहित किया जाए।
यह पारदर्शिता यह सुनिश्चित करने में मदद कर सकती है कि कोई भी नेटवर्क प्रबंधन अभ्यास उचित और गैर-भेदभावपूर्ण है।
निरंतर मूल्यांकन: दूरसंचार उद्योग और OTT प्रदाताओं पर नेट न्यूट्रैलिटी नियमों के प्रभाव का नियमित रूप से मूल्यांकन किया जाए।
इस मूल्यांकन में इंटरनेट और उसकी सेवाओं की उभरती प्रकृति पर विचार किया जाना चाहिये।
सार्वजनिक जागरूकता और शिक्षा: नेट न्यूट्रैलिटी के महत्त्व, इसके सिद्धांतों और उपभोक्ताओं पर इसके प्रभाव के बारे में सार्वजनिक जागरूकता एवं शिक्षा बढ़ाई जाए।
जागरूक उपभोक्ता नेट न्यूट्रैलिटी के लिये नियमों के निर्माण में अहम भूमिका निभा सकते हैं।
सर्वोत्तम वैश्विक अभ्यास: सर्वोत्तम वैश्विक अभ्यासों और अन्य देशों में सफल नेट न्यूट्रैलिटी विनियमनों के उदाहरणों से प्रेरणा ग्रहण की जाए।
ये भारत के नियामक ढाँचे के लिये अंतर्दृष्टि और सबक प्रदान कर सकते हैं।
विगत साठ वर्षों से भारतीय कृषि मुख्यतः फसल उत्पादन बढ़ाने पर केंद्रित रही है और कटाई के बाद फसलों के प्रबंधन पर अधिक ध्यान नहीं दिया गया है।
इसके परिणामस्वरूप कृषि उत्पादों के लिये प्रभावी मूल्य शृंखलाओं का विकास सीमित हो गया है जबकि उप-उत्पादों और फसल अवशेषों के लिये मूल्य शृंखलाओं का लगभग कोई विकास नहीं हुआ है।
इसके अतिरिक्त, एक फसल वर्ष में अधिक फसल पैदा करने की बढ़ती मांग के कारण फसल अवशेषों को अपशिष्ट मानकर त्वरित निपटान के लिये जला देना आम बात हो गई है।
इसका परिणाम यह है कि पराली दहन वर्तमान नीतिगत चर्चाओं में एक महत्त्वपूर्ण एवं दबावपूर्ण मामला बन गया है।
फसल अवशेष जलाने से न केवल मूल्यवान बायोमास का नुकसान होता है बल्कि यह ग्रीनहाउस गैस उत्सर्जन (GHG) और प्रदूषण की वृद्धि में भी उल्लेखनीय योगदान देता है।
जुलाई 2023 में नीति आयोग द्वारा प्रकाशित एक वर्किंग पेपर के अनुसार, भारत प्रति वर्ष औसतन लगभग 650 मिलियन टन फसल अवशेष उत्पन्न करता है।
फसल अवशेष दहन के पीछे के प्राथमिक कारण कौन-से हैं?
धान की कटाई और गेहूँ की बुआई के बीच संक्षिप्त समय अंतराल: धान की कटाई और गेहूँ की बुआई के बीच की सीमित समय सीमा किसानों को फसल अवशेष निपटान के वैकल्पिक तरीकों की खोज से अवरुद्ध करती है।
शीघ्रातिशीघ्र बुआई करने की विवशता उन्हें पर्यावरण के लिये हानिकारक होते हुए भी पराली दहन जैसे त्वरित समाधान चुनने के लिये प्रेरित कर सकती है।
कंबाइन हार्वेस्टर का बढ़ता उपयोग: कंबाइन हार्वेस्टर का व्यापक प्रयोग पराली प्रबंधन (stubble management) की चुनौती में योगदान करता है।
ये मशीनें बड़ी मात्रा में पराली छोड़ती हैं, जिसे मैन्युअल या यंत्रवत तरीके से हटाना कठिन साबित होता है।
यह बचा हुआ अवशेष किसानों को त्वरित समाधान के रूप में इनके दहन के लिये प्रोत्साहित करता है।
फसल अवशेष प्रबंधन के लिये पर्याप्त विकल्पों का अभाव: कम्पोस्टिंग, मल्चिंग, निगमन (incorporation) या जैव ऊर्जा में रूपांतरण जैसे किफायती और व्यवहार्य विकल्पों की अनुपस्थिति समस्या को और बढ़ा देती है।
सुलभ विकल्पों के अभाव में किसान पराली को जलाने के रूप में एक सुविधाजनक प्रतीत होने वाली विधि का सहारा लेने के लिये विवश हो सकते हैं।
चावल के भूसे की पोषण संबंधी अपर्याप्तता और इसका स्वादिष्ट नहीं होना: चावल के भूसे की पोषण संबंधी अपर्याप्तता और इसका स्वादिष्ट नहीं होना, इसे पशु आहार के लिये अनुपयुक्त विकल्प बनाता है।
यह सीमा फसल अवशेषों के लाभकारी उपयोग के अवसरों को कम कर देती है और संबंधित पर्यावरणीय दुष्परिणामों के बावजूद किसानों को पराली दहन जैसा उपाय चुनना पड़ता है।
आर्थिक और सामाजिक कारक: विभिन्न आर्थिक और सामाजिक कारक फसल अवशेष जलाने की व्यापकता में योगदान करते हैं।
श्रम की कमी, संसाधन की कमी और सहकर्मी दबाव एक ऐसे वातावरण का निर्माण करते हैं जहाँ किसान दीर्घकालिक संवहनीय अभ्यासों के बजाय तात्कालिक एवं लागत प्रभावी समाधानों को प्राथमिकता दे सकते हैं।
इसके अतिरिक्त, पराली दहन के हानिकारक प्रभावों के बारे में जागरूकता की कमी भी इस दुश्चक्र को बनाए रखती है।
फसल अवशेष दहन से कौन-सी समस्याएँ उत्पन्न होती हैं?
पर्यावरणीय क्षरण: फसल अवशेष जलाने से हवा, मृदा और जल में हानिकारक प्रदूषक का उत्सर्जन होता है जो पर्यावरणीय क्षरण में योगदान करते हैं।
फसल अवशेषों को जलाने से वायुमंडल में बड़ी मात्रा में कार्बन डाइऑक्साइड, मीथेन और अन्य ग्रीनहाउस गैसों का उत्सर्जन होता है, जो ग्लोबल वार्मिंग में योगदान करते हैं।
इससे खेतों से पौधों के लिये आवश्यक पोषक तत्त्वों की, जैविक कार्बन की और मृदा की सतह पर मृदा कटाव से रक्षा के लिये आवश्यक पौध अवशेषों की हानि होती है।
खाद्य और कृषि संगठन के कॉर्पोरेट स्टैटिस्टिकल डेटाबेस (FAOSTAT) के अनुसार, भारत में फसल अवशेष दहन से वर्ष 2020 में लगभग 23 मिलियन टन CO2 समतुल्य उत्सर्जन हुआ।
जैव विविधता का क्षरण: यह लाभकारी सूक्ष्मजीवों, कीड़ों और पादपों को नष्ट कर कृषि भूमि की जैव विविधता को कम करता है।
यह पारिस्थितिकी तंत्र के प्राकृतिक संतुलन को प्रभावित कर सकता है और फसलों को कीटों एवं बीमारियों के प्रति अधिक संवेदनशील बना सकता है।
मृदा क्षरण: फसल अवशेष दहन से मृदा की उर्वरता कम हो सकती है और लाभकारी सूक्ष्मजीव नष्ट हो सकते हैं।
फसल अवशेष दहन से नाइट्रोजन, फॉस्फोरस और पोटैशियम जैसे आवश्यक पोषक तत्त्व नष्ट हो जाते हैं, जो अन्यथा मृदा में वापस मिल सकते थे।
इससे समय के साथ मृदा की उर्वरता और फसल की पैदावार में कमी आ सकती है।
वायु प्रदूषण में योगदान: फसल अवशेष दहन से वायुमंडल में बड़ी मात्रा में कणिका पदार्थ (PM), कार्बन मोनोऑक्साइड (CO), मीथेन (CH4), नाइट्रस ऑक्साइड (N2O), अमोनिया (NH3) और नॉन-मीथेन वाष्पशील कार्बनिक यौगिक (NMVOC) का उत्सर्जन होता है।
ये प्रदूषक संपर्क में आने वाले लोगों के लिये श्वसन संबंधी समस्याएँ, हृदय रोग, कैंसर और समयपूर्व मृत्यु का कारण बन सकते हैं।
फसल अवशेष दहन को कम करने के लिये क्या किया जाना चाहिये?
स्वच्छ ऊर्जा के लिये फसल अवशेष का उपयोग: फसल अवशेषों को जलाकर बर्बाद करने के बजाय स्वच्छ नवीकरणीय ऊर्जा के उत्पादन के लिये इनका कुशलतापूर्वक उपयोग किया जा सकता है।
‘सेंटर फॉर साइंस एंड एनवायरनमेंट’ की एक रिपोर्ट के अनुसार, लगभग 10 किलोग्राम कृषि अवशेष 1 किलोग्राम संपीडित बायोगैस उत्पन्न कर सकते हैं।
इस क्रम में चक्रीय कृषि को बढ़ावा देने के लिये आवश्यक नीतिगत उपायों की तत्काल आवश्यकता है, जो न केवल उत्सर्जन को कम करने में मदद कर सकते हैं, बल्कि फसल अवशेषों के लिये एक मूल्य शृंखला का निर्माण कर किसानों को अतिरिक्त आय भी दिला सकते हैं।
चक्रीय कृषि को बढ़ावा देना: भारतीय कृषि परंपरागत रूप से मृदा के जैविक पोषक तत्त्वों की पुनर्स्थापना के लिये फसल अवशेषों के कुशल ऑन-फार्म प्रबंधन और इसे चारे, छप्पर निर्माण, मल्चिंग, जैविक खाद आदि के लिये उपयोग करने के रूप में ऑफ-फार्म प्रबंधन के साथ चक्रीय रही है।
हालाँकि, गहन फसल उत्पादन अभ्यासों में वृद्धि के साथ, किसान ऑन-फार्म अवशेष प्रबंधन को एक किफायती विकल्प के रूप में नहीं देख पा रहे हैं और अवशेषों को जलाने का विकल्प चुन रहे हैं।
ऐसे परिदृश्य में, उचित प्रोत्साहन के साथ चक्रीय कृषि को दो तरीकों से बढ़ावा दिया जा सकता है:
ग्रीन क्रेडिट प्रोग्राम (GCP) जैसी योजनाओं के साथ किसानों को व्यक्तिगत रूप से प्रोत्साहित कर फसल अवशेषों का ऑन-फार्म प्रबंधन;
बायोगैस उत्पादन के लिये फीडस्टॉक के रूप में फसल अवशेषों के लिये एक मूल्य शृंखला का निर्माण कर सहकारी समितियों के माध्यम से किसान या ग्राम स्तर पर अथवा वाणिज्यिक स्तर पर ऑफ-फार्म प्रबंधन।
जैव-सीएनजी (Bio-CNG) उत्पादन को बढ़ावा देना: वैश्विक स्तर पर ऊर्जा के लिये स्वच्छ एवं नवीकरणीय ऊर्जा स्रोतों में से एक के रूप में जैव-सीएनजी या संपीडित बायोगैस (Compressed BioGas- CBG) का व्यावसायिक उत्पादन बढ़ रहा है।
भारत में पिछले 40 वर्षों में बायोगैस उत्पादन को बढ़ावा देने के लिये कई योजनाओं की घोषणा की गई है, लेकिन प्रगति धीमी रही है।
गोबरधन (GOBARdhan) योजना के तहत 500 नए बायो-सीएनजी संयंत्र स्थापित करने के लिये बजट 2023-24 में 10,000 करोड़ रुपए आवंटित करने की नवीनतम पहल फीडस्टॉक के रूप में फसल अवशेषों के लिये एक व्यवहार्य मूल्य शृंखला निर्माण की दिशा में एक संभावनाशील कदम सिद्ध हो सकती है।
‘अपशिष्ट से ऊर्जा’ कार्यक्रम का प्रभावी कार्यान्वयन: भारत में अपशिष्ट से ऊर्जा (Waste to Energy- WTE) कार्यक्रम भी क्रियान्वित किया जा रहा है जहाँ मार्च 2023 तक लगभग 90 WTE परियोजनाओं पर कार्य चल रहा था।
ऐसी पहलों के सफल होने के लिये प्रभावी कार्यान्वयन, व्यापक जागरूकता पैदा करने और पर्याप्त वित्त प्रवाह की सुविधा प्रदान करने की आवश्यकता है।
ग्रामीण क्षेत्रों में बायोगैस संयंत्र: ग्रामीण क्षेत्रों में बायोगैस संयंत्रों की स्थापना पर बल दिया जाए।
यह न केवल नवीकरणीय ऊर्जा उत्पादन में योगदान करता है बल्कि आर्थिक पहलुओं को संबोधित करते हुए उल्लेखनीय गैर-कृषि ग्रामीण रोज़गार के अवसर भी पैदा करता है।
शिवसेना के प्रतिद्वंद्वी धड़ों द्वारा दायर की गयी याचिकाओं पर महाराष्ट्र विधानसभा के स्पीकर राहुल नार्वेकर का फैसला यह दिखाता है कि क्यों दलबदल-विरोधी कानून के तहत निर्णय करने की शक्ति विधायिका के पीठासीन अधिकारियों के हाथों में नहीं होनी चाहिए।
बहुत से लोग इसे एक ऐसा मामला मान रहे थे जो यह तय करने वाला था कि एकनाथ शिंदे सरकार बचेगी या नहीं।
इसमें स्पीकर ने फैसला सुनाया है कि एकनाथ शिंदे धड़े के सदस्यों, या उद्धव बी।
ठाकरे (यूबीटी) गुट के 14 सदस्यों को अयोग्य ठहराने का कोई मामला नहीं बनता।
यह फैसला मुख्यतया इस निष्कर्ष पर आधारित है कि 21 जून, 2022 को जब शिवसेना के प्रतिद्वंद्वी धड़े बने, तब एकनाथ शिंदे (जो अब मुख्यमंत्री हैं) के वफादारों ने ‘असली राजनीतिक दल’गठित किया।
नार्वेकर के निर्णय में 11 मई, 2023 के सुप्रीम कोर्ट के अंतिम निर्णय से कुछ पहलुओं को सुविधानुसार ले लिया गया है।
शीर्ष अदालत की संविधान पीठ ने फैसला दिया था कि राज्यपाल तत्कालीन मुख्यमंत्री उद्धव ठाकरे को सदन में बहुमत परीक्षण के लिए कहने के मामले में गलत थे, और स्पीकर इस मामले में गलत थे कि उन्होंने शिंदे धड़े द्वारा नियुक्त व्यक्ति को बतौर पार्टी सचेतक व्हिप मान्यता दी।
अदालत के फैसले के उलट, स्पीकर ने निर्णय दिया है कि यूबीटी धड़े द्वारा नियुक्त सुनील प्रभु 21 जून, 2022 से ‘विधिवत अधिकृत व्हिप होने से रोक दिये गये’, और शिंदे गुट के भरत गोगावले बतौर व्हिप‘वैध ढंग से नियुक्त हुए’ थे।
नतीजतन, नार्वेकर को यह आरोप कायम रखने का कोई कारण नहीं दिखा कि शिंदे के वफादारों ने किसी व्हिप का उल्लंघन किया।
उन्होंने यह भी फैसला दिया कि इस बात का कोई सबूत नहीं है कि यूबीटी गुट ने दूसरे पक्ष के व्हिप का उल्लंघन किया क्योंकि ऐसा कोई व्हिप उनके लिए जारी नहीं किया गया।
उद्धव ठाकरे गुट दोबारा सुप्रीम कोर्ट के पास जा सकता है- शायद इस आधार पर कि स्पीकर का फैसला संविधान पीठ के मुख्य निष्कर्षों का खंडन करता है।
शिवसेना विधायी दल में टूट को स्वीकार करते हुए, शीर्ष अदालत ने कहा था : “… दलबदल के आधार पर अयोग्यता के विरुद्ध अपने बचाव में कोई भी धड़ा या समूह यह दलील नहीं दे सकता कि वे ही असली राजनीतिक पार्टी हैं”।
स्पीकर ने शिंदे धड़े के ‘भारी बहुमत’ (मूल पार्टी के 55 में से 37 विधायक) का हवाला भी दिया है।
दूसरी तरफ, अदालत का राय थी कि अयोग्यता का बचाव होता है या नहीं, यह तय करने के वास्ते प्रत्येक धड़े में सदस्यों का प्रतिशत अप्रासंगिक है।
हालांकि, अदालत ने यह माना था कि दलबदल के सवाल पर निर्णय करते समय स्पीकर को यह तय करना पड़ सकता है कि कौन सा धड़ा असली पार्टी है।
उसने, प्रतिद्वंद्वी समूहों के बनने से पहले, चुनाव आयोग के पास जमा कराये गये पार्टी संविधान और नेतृत्व ढांचे पर भरोसा करने की सलाह दी।
यही वो राय हैं जिनका इस्तेमाल स्पीकर ने यह तय करने में किया कि कौन सा गुट असली पार्टी है।
जब तक दलबदल के विवाद किसी स्वतंत्र प्राधिकरण की जगह, स्पीकरों के हाथ में हैं, इसमें कोई शक नहीं कि ऐसे फैसलों पर राजनीतिक पहलुओं की छाया पड़ती रहेगी।
लगातार आठवें साल, केंद्र सरकार ने स्वच्छ सर्वेक्षण पुरस्कार घोषित किये हैं।
यह एक सालाना कवायद है जिसमें सार्वजनिक स्वच्छता के विभिन्न मानदंडों पर प्रभावशाली प्रदर्शन करनेवाले शहरों, कस्बों और राज्यों को पुरस्कृत किया जाता है।
जैसा कि अब प्रत्याशित हो चुका है, मध्य प्रदेश के इंदौर शहर को लगातार सातवें साल भारत का सबसे स्वच्छ शहर करार दिया गया है।
इस साल इकलौता बदलाव यह है कि उसे इस सम्मान को सूरत, गुजरात के साथ साझा करना पड़ा है।
पिछले साल सूरत दूसरे पायदान पर था, जो आश्चर्यजनक नहीं है क्योंकि पुराने संस्करणों में उसने अमूमन ऊपरी पायदानों पर जगह बनायी थी।
भोपाल, इंदौर, सूरत और विशाखापट्टनम ने बीते सालों में अपनी जगह पक्की कर ली है।
शीर्ष-10 के बाद एक अनिश्चितता है - मसलन अहमदाबाद, चंडीगढ़ और ग्वालियर शहरों की रैंकिंग को लेकर अनिश्चितता रहती है।
लेकिन शीर्ष शहरों की सूची में लगातार वही शहर बने हुए हैं।
इन सबसे ऐसा लगता है कि मामला ठहर-सा गया है।
इस सर्वेक्षण की एक और खास बात यह है कि इसमें बहुत-सी उप-श्रेणियां बनायी गयी हैं, ताकि कई और शहरों को किसी न किसी श्रेणी में शीर्ष पर आने का मौका मिले।
लिहाजा, आबादी के आधार पर उप-श्रेणियां बनाना सार्थक है, लेकिन कुछ वर्गीकरण गले नहीं उतरते।
मध्य प्रदेश स्थित महू को सबसे साफ ‘छावनी’ शहर का पुरस्कार मिला है।
वाराणसी और प्रयागराज ‘सबसे साफ गंगा किनारे वाले शहर’ पुरस्कार के गौरवशाली विजेता हैं, जबकि चंडीगढ़ सबसे साफ ‘सफाईमित्र के लिए सर्वश्रेष्ठ सुरक्षित शहर’ है।
क्षेत्रवादी संकीर्णता की स्वाभाविक आलोचनाओं (मसलन, सबसे साफ कावेरी या नर्मदा किनारे वाले शहर का पुरस्कार क्यों नहीं हो सकता?) के अलावा, यह शीर्ष पर अत्यधिक ध्यान खींचने वाली कवायद बन जाती है।
केंद्र द्वारा शुरू की गयी कई रैंकिंग की योजनाओं के पीछे सोच यह है कि विभिन्न वर्गों – शहरों, गांवों, स्कूलों - को अपने दम-खम के बूते, खुद को ऊपर ले जाने के लिए ‘प्रेरित’ किया जाए।
खेल प्रतियोगिताओं के लिए यह सिद्धांत बढ़िया काम करता है, लेकिन सार्वजनिक स्वच्छता कोई ऐसी चीज नहीं है जो खुद को बेहतर बनाने में किसी कस्बे या शहर द्वारा अपनी मर्जी से किये गये आलसी या उद्यमी होने के चुनाव का नतीजा हो।
यह उनके इतिहास, आर्थिक दशा और सत्ता से नजदीकी से बहुत ज्यादा प्रभावित होती है।
कुछ शहरों के लगातार शीर्ष पर होने का मतलब है कि उन पहलुओं पर कम ध्यान दिया जा रहा है जो स्वच्छता के मामले में व्यापक बेहतरी को बाधित करते हैं।
सर्वेक्षण के भावी संस्करण प्रगति मापने के बैरोमीटर के रूप में काम करें, इसके लिए
एक तरीका यह स्वीकार करना है कि लगातार शीर्ष पर रहनेवाले शहर पहले ही एक सक्षम प्रणाली खड़ी कर चुके हैं, इसलिए उन्हें अगले कुछ वर्षों के लिए भावी रैंकिंग से छुट्टी दे दी जाए।
इससे उन चुनौतियों पर रोशनी पड़ेगी जो अन्य शहरों के लिए अड़चन बनी हुई हैं।
नगरीय स्वच्छता को एक टिकाऊ आंदोलन बनाये रखने के लिए, यह जरूरी हो चुका है कि सरकार हस्तक्षेप करे और इसे नंबर का खेल बनने से रोके।
इस साल घाटे को सकल घरेलू उत्पाद के 5।
9 फीसदी तक रखने के लक्ष्य को हासिल करने में एक छोटे अंतर से चूक सकने की आशंका के बीच, स्वस्थ राजस्व वृद्धि और कर दाखिल करने के आधार का सराहनीय विस्तार सरकार की राजकोषीय मजबूती की उम्मीदों को आगे बढ़ने में कुछ सहारा प्रदान करता है।
यह केंद्र के लिए कराधान को कॉरपोरेट जगत और आम लोगों के वास्ते और ज्यादा सरल बनाने पर ध्यान देते हुए इसमें आगे और सुधार करने की गुंजाइश भी बनाता है।
मसलन, अक्सर विवादों की वजह बनने वाली कंपनियों की विविध ‘विदहोल्डिंग टैक्स’ की दरों को एक नहीं तो उनकी संख्या घटाकर उन्हें कम दरों वाला बनाया जा सकता है।
स्रोत पर कर कटौती और संग्रह (टीडीएस और टीसीएस) की दरों, जिसमें विदेशी खर्चों पर नज़र रखने के लिए बहु-विवादित शुल्क (लेवी) भी शामिल है, को कुछ हद तक नीचे लाया जा सकता है - कर अधिकारी, दरें चाहें जो भी हों, उनके बारे में खुफिया जानकारी हासिल करना जारी रख सकते हैं।
नई छूट - कम दरों एवं कागजी कार्रवाई के साथ व्यक्तिगत आयकर व्यवस्था का चलन बढ़ रहा है।
फिर भी, सरकार सार्वजनिक नीतिगत लक्ष्यों के अनुरूप लोगों को बेहतर

जीवन संबंधी विकल्पों के लिए प्रेरित करने के लिए कुछ ऐसे तरीकों पर विचार कर सकती है जो वित्तीय बाजारों की जड़ों को गहरा और सूक्ष्म-बुनियादी सिद्धांतों को भी मजबूत कर सकते हैं – मसलन, सेवानिवृत्ति बचत और स्वास्थ्य बीमा को प्रोत्साहित करना।
भले ही जीएसटी की दरों को व्यापक रूप से तर्कसंगत बनाने की प्रतीक्षा की जा रही है, लेकिन स्वास्थ्य बीमा पर 18 फीसदी की जीएसटी लेवी पर भी पुनर्विचार किया जाना चाहिए क्योंकि इसमें निम्न एवं मध्यम आय वाले परिवारों का महत्वपूर्ण लागत शामिल होता है जो परिवार के किसी एक सदस्य पर स्वास्थ्य संबंधी संकट आने की स्थिति में गरीबी में डूब जाने के वास्तविक जोखिम का सामना करते हैं।
वित्त मंत्री निर्मला सीतारमन ने संकेत दिया है कि अंतरिम बजट 2024-25 में कोई शानदार कदम शामिल नहीं होगा, लिहाजा 2019 के चुनाव पूर्व वाले उस कदम की पुनरावृत्ति की संभावना नहीं है जिसमें आयकर के स्लैब में फेरबदल की गई थी।
लेकिन राजस्व में आए इस उछाल से नीति निर्माताओं को नई सरकार के सामने विचार के लिए और ज्यादा सुधार संबंधी विकल्प रखने को उत्साहित होना चाहिए।
आगे की राह 
व्यापक कानूनी सुधार:
राजनीतिक दलों के वित्त, चुनाव व्यय और धन के स्रोतों को विनियमित करने के लिये व्यापक कानूनी सुधार लागू किये जाएँ।
इसमें मौजूदा कानूनों पर पुनर्विचार करना और उन्हें सशक्त बनाना या खामियों को दूर करने के लिये नए कानून लाना शामिल हो सकता है।
चुनावी वित्तपोषण सुधारों की आवश्यकता पर सर्वदलीय सम्मति को प्रोत्साहित किया जाए।
राजनीतिक दलों के वित्तपोषण में पारदर्शिता:
राजनीतिक दलों को दानदाताओं के विवरण और प्राप्त राशि सहित धन के सभी स्रोतों का खुलासा करने का आदेश दिया जाए।
सुनिश्चित किया जाए कि यह सूचना जनता के लिये सुगम हो और इसे नियमित रूप से अद्यतन किया जाए।
बड़े कॉर्पोरेट योगदान के प्रभाव को रोकने के लिये राजनीतिक दलों को दान की जाने वाली राशि पर एक ऊपरी सीमा आरोपित की जाए।
स्वतंत्र चुनावी निरीक्षण:
अभियान वित्त कानूनों के अनुपालन की निगरानी एवं कार्यान्वयन के लिये भारत के निर्वाचन आयोग (ECI) जैसे स्वतंत्र चुनावी निरीक्षण निकायों की भूमिका को सुदृढ़ करें।
इन निकायों को पर्याप्त संसाधन और स्वायत्तता प्रदान करें।
लेखापरीक्षा और जवाबदेही:
राजनीतिक दलों के वित्तीय खातों की संवीक्षा के लिये एक मज़बूत लेखापरीक्षा या ऑडिटिंग तंत्र स्थापित करें।
इसमें उनकी आय, व्यय और कानूनी प्रावधानों के अनुपालन का नियमित ऑडिट करना शामिल होगा।
अवैध वित्तपोषण अभ्यासों की जानकारी रखने वाले व्यक्तियों को प्रतिशोध के भय के बिना आगे आने के लिये प्रोत्साहित करने के लिये सुदृढ़ सूचनादाता (whistleblower) सुरक्षा लागू करें।
चुनावी वित्तपोषण में पारदर्शिता बढ़ाने के लिये प्रौद्योगिकी का लाभ उठाएँ।
वित्तीय लेनदेन को रिकॉर्ड करने और प्रकट करने के लिये ब्लॉकचेन या अन्य सुरक्षित डिजिटल प्लेटफ़ॉर्म का अन्वेषण करें, जिससे एक अपरिवर्तनीय और सुलभ रिकॉर्ड सुनिश्चित हो सके।
सर्वोत्तम अभ्यासों से प्रेरणा ग्रहण करना:
चुनाव अभियान वित्तपोषण एवं चुनावी पारदर्शिता में अंतर्राष्ट्रीय सर्वोत्तम अभ्यासों का अध्ययन करें और उन्हें अपनाएँ।
उभरती चुनौतियों का समाधान करने और निरंतर प्रभावशीलता सुनिश्चित करने के लिये चुनावी वित्तपोषण नियमों की नियमित समीक्षा एवं अनुकूलन के लिये एक तंत्र स्थापित करें।
पारदर्शी चुनावी वित्तपोषण के महत्त्व के बारे में नागरिकों को शिक्षित करने के लिये जन जागरूकता अभियान चलाए जाएँ।
11 दिसंबर 2023 को भारत के माननीय सर्वोच्च न्यायालय ने अनुच्छेद 370 और 35A के निरस्तीकरण पर अपना ऐतिहासिक निर्णय सुनाया।
इस निर्णय के माध्यम से न्यायालय ने भारत की संप्रभुता एवं अखंडता की संपुष्टि की, जिसे प्रत्येक भारतीय अपने मन में संजोकर रखता है।
सर्वोच्च न्यायालय ने माना कि 5 अगस्त 2019 को अनुच्छेद 370 को निरस्त करने का सरकार का निर्णय—जिसने तत्कालीन जम्मू-कश्मीर राज्य के विशेष दर्जा को समाप्त कर दिया—संवैधानिक एकीकरण को बढ़ावा देने के लिये लिया गया था न कि विघटन के लिये।
न्यायालय ने इस तथ्य को भी स्वीकार किया कि अनुच्छेद 370 अपनी प्रकृति में ‘अस्थायी’ (temporary) था।
अनुच्छेद 370: 
भारतीय संविधान में अनुच्छेद 370 जम्मू-कश्मीर को विशेष दर्जा प्रदान करता था जो भारत, पाकिस्तान और चीन के मध्य एक विवादित क्षेत्र है।
इसका मसौदा भारतीय संविधान सभा के सदस्य एन।
गोपालस्वामी आयंगर ने तैयार किया था थे और इसे वर्ष 1949 में ‘अस्थायी उपबंध’ (temporary provision) के रूप में संविधान में जोड़ा गया था।
इसने राज्य को अपना संविधान एवं ध्वज रखने के साथ ही रक्षा, विदेशी मामले एवं संचार को छोड़कर अधिकांश मामलों में स्वायत्तता रखने की अनुमति दी।
यह विलय पत्र (Instrument of Accession) की शर्तों पर आधारित था, जिस पर वर्ष 1947 में पाकिस्तान के आक्रमण के बाद भारत में शामिल होने के लिये जम्मू-कश्मीर के शासक हरि सिंह ने हस्ताक्षर किये थे।
सरकार ने अनुच्छेद 370 को किस प्रकार निरस्त किया? 
राष्ट्रपति का आदेश (Presidential Order): वर्ष 2019 के राष्ट्रपति के आदेश में संसद ने एक प्रावधान पेश करते हुए ‘जम्मू और कश्मीर की संविधान सभा’ को ‘जम्मू और कश्मीर की विधान सभा’ के रूप में नया अर्थ प्रदान किया और फिर अनुच्छेद 370 को रद्द करने के लिये राष्ट्रपति शासन के माध्यम से विधान सभा की शक्तियों को ग्रहण कर लिया।
संसद में संकल्प: संसद के दोनों सदनों, लोकसभा और राज्यसभा द्वारा क्रमशः 5 और 6 अगस्त 2019 को समवर्ती संकल्प पारित किये गए।
इन संकल्पों ने अनुच्छेद 370 के शेष प्रावधानों को भी रद्द कर दिया और उन्हें नए प्रावधानों से प्रतिस्थापित किया।
जम्मू और कश्मीर पुनर्गठन अधिनियम: जम्मू और कश्मीर पुनर्गठन अधिनियम 2019 को संसद द्वारा 5 अगस्त 2019 को पारित किया गया।
इस अधिनियम ने जम्मू और कश्मीर राज्य को दो केंद्रशासित प्रदेशों- ‘जम्मू और कश्मीर’ तथा ‘लद्दाख’ में विभाजित कर दिया।
सर्वोच्च न्यायालय ने क्या कहा? 
अनुच्छेद 370 एक अस्थायी प्रावधान: न्यायालय ने माना कि अनुच्छेद 370 एक अस्थायी प्रावधान था और जम्मू-कश्मीर राज्य की कोई आंतरिक संप्रभुता नहीं थी।
न्यायालय ने माना कि अनुच्छेद 370 दो प्राथमिक कारणों से एक ‘अस्थायी प्रावधान’ था।
इसने एक संक्रमणकालीन उद्देश्य की पूर्ति की, जो थी जम्मू-कश्मीर की संविधान सभा की स्थापना के लिये एक अंतरिम व्यवस्था करना, जिसे राज्य संविधान का मसौदा तैयार करना था।
इसका उद्देश्य वर्ष 1947 में राज्य में व्याप्त युद्ध जैसी स्थिति के मद्देनजर जम्मू-कश्मीर के भारत संघ में एकीकरण को आसान बनाना था।
राज्यपाल राज्य विधानमंडल की ‘सभी या कोई भी’ (all or any) भूमिका ग्रहण कर सकता है: न्यायालय ने एसआर बोम्मई बनाम भारत संघ (1994) मामले के ऐतिहासिक निर्णय (जो राष्ट्रपति शासन के तहत राज्यपाल की शक्तियों एवं सीमाओं से संबंधित है) का हवाला देते हुए यह माना राज्यपाल राज्य विधानमंडल की ‘सभी या कोई भी’ (all or any) भूमिका ग्रहण कर सकता है।
भारत के मुख्य न्यायाधीश (CJI) ने कहा कि राज्यपाल (जम्मू-कश्मीर के मामले में राष्ट्रपति) राज्य विधानमंडल की ‘सभी या कोई भी’ भूमिका निभा सकता है और ऐसी कार्रवाई का न्यायिक परीक्षण केवल असाधारण मामलों में ही किया जाना चाहिये।
राज्य सरकार की सहमति आवश्यक नहीं: न्यायालय ने अपने निर्णय में कहा कि राष्ट्रपति संविधान के अनुच्छेद 370 (3) के तहत शक्तियों का प्रयोग करते हुए एकपक्षीय रूप से अधिसूचित कर सकता है कि अनुच्छेद 370 का अस्तित्व समाप्त हो गया है।
इसमें आगे कहा गया कि राष्ट्रपति को इस संबंध में राज्य सरकार की सहमति (concurrence) प्राप्त करने की कोई आवश्यकता नहीं थी, जैसा कि अनुच्छेद 370(1)(d) के परंतुक द्वारा निर्दिष्ट है।
वर्ष 2019 के कानून की संपुष्टि: न्यायालय ने जम्मू और कश्मीर पुनर्गठन अधिनियम 2019 की उस सीमा तक संपुष्टि की जहाँ तक जम्मू-कश्मीर राज्य से केंद्रशासित प्रदेश लद्दाख को पृथक किया गया।
न्यायालय ने यह भी कहा कि प्रस्तावित पुनर्गठन के संबंध में राज्य विधानमंडल के विचार अनुशंसात्मक प्रकृति के हैं और संसद पर बाध्यकारी नहीं हैं।
राष्ट्रपति शासन के दौरान संसद महज विधि निर्मात्री संस्था नहीं: मुख्य न्यायाधीश ने कहा कि राष्ट्रपति शासन के तहत किसी राज्य में संसद की शक्ति महज विधि निर्माण तक ही सीमित नहीं है।
इसका विस्तार कार्यकारी कार्रवाई तक भी होता है।
न्यायालय ने यह भी कहा कि जब अनुच्छेद 356 के तहत कोई उद्घोषणा प्रवर्तन में होती है तब ऐसे कई निर्णय होते हैं जो केंद्र सरकार द्वारा दिन-प्रतिदिन के प्रशासन के उद्देश्य से राज्य सरकार की ओर से लिये जाते हैं।
राज्य की ओर से केंद्रीय कार्यकारिणी द्वारा लिया गया प्रत्येक निर्णय और कार्रवाई चुनौती के अधीन नहीं है।
प्रत्येक निर्णय को खुली चुनौती देने से अराजकता और अनिश्चितता की स्थिति उत्पन्न होगी।
चुनाव कराने के साथ राज्य का दर्जा बहाल करना: न्यायालय ने कहा कि जम्मू-कश्मीर का राज्य का दर्जा जल्द से जल्द बहाल किया जाना चाहिये।
उसने आदेश दिया कि जम्मू-कश्मीर की विधान सभा के चुनाव 30 सितंबर 2024 तक संपन्न करा लिये जाएँ।
‘सत्य और सुलह आयोग’ की स्थापना: न्यायमूर्ति कौल ने अपने सहमति राय (concurring opinion) में दक्षिण अफ्रीका में रंगभेद के बाद स्थापित आयोग की तर्ज पर एक ‘सत्य और सुलह आयोग’ (Truth and Reconciliation Commission) की स्थापना का प्रस्ताव किया ताकि 1980 के दशक से जम्मू-कश्मीर में राज्य और गैर-राज्य अभिकर्ता दोनों द्वारा मानवाधिकारों के उल्लंघन को संबोधित किया जा सके।
अनुच्छेद 370 क्यों हटाया गया? 
एकीकरण और विकास: अनुच्छेद 370 ने जम्मू-कश्मीर के भारतीय संघ में पूर्ण एकीकरण में बाधा डाली, अलगाववाद की भावना पैदा की और राज्य के विकास को बाधित किया।
यह माना जा रहा था कि पूर्ण एकीकरण से जम्मू-कश्मीर के लोगों के लिये संसाधनों, अवसंरचना और अवसरों तक बेहतर पहुँच की स्थिति बनेगी।
राष्ट्रीय सुरक्षा: क्षेत्र में आतंकवाद और अलगाववाद का समर्थन करने के लिये पाकिस्तान द्वारा अनुच्छेद 370 का दुरुपयोग किया जा रहा था।
इसे निरस्त करने से भारत सरकार के इस क्षेत्र पर अधिक नियंत्रण होने और आतंकवादी गतिविधियों पर नकेल कसने के रूप में राष्ट्रीय सुरक्षा सुदृढ़ होगी।
भेदभाव समाप्त करना: अनुच्छेद 370 जम्मू-कश्मीर में महिलाओं, दलितों और हाशिये पर स्थित अन्य समूहों के विरुद्ध भेदभाव करता था।
इसे निरस्त करने से ये समूह भारतीय कानूनों के दायरे में आ जाएँगे और उन्हें समान अधिकार एवं अवसर प्राप्त होंगे।
पारदर्शिता और जवाबदेही: अनुच्छेद 370 ने जम्मू-कश्मीर के शासन में पारदर्शिता और जवाबदेही की कमी पैदा की।
इसके निरसन से राज्य केंद्रीय सतर्कता आयोग (CVC) और सूचना का अधिकार अधिनियम (RTI) के दायरे में आ जाएगा, जिससे बेहतर प्रशासन एवं जवाबदेही सुनिश्चित होगी।
आर्थिक समृद्धि: अनुच्छेद 370 ने जम्मू-कश्मीर में आर्थिक विकास को बाधित किया।
इसे निरस्त करने से क्षेत्र में अधिक निवेश, पर्यटन और रोज़गार सृजन की अनुमति मिलेगी।
अनुच्छेद 370 के निरसन का प्रभाव:
हिंसा में गिरावट: अनुच्छेद 370 के निरसन के बाद से जम्मू-कश्मीर में हिंसा की घटनाओं में उल्लेखनीय गिरावट आई है।
आधिकारिक आँकड़ों के अनुसार, पिछले चार वर्षों में आतंकवादी घटनाओं की संख्या में 50% से अधिक की कमी आई है और सुरक्षा बलों ने 300 से अधिक आतंकवादियों को मार गिराया है।
इसका श्रेय कई कारकों के संयोजन को दिया जा सकता है, जिनमें सुरक्षा उपायों की वृद्धि, खुफिया सूचनाओं का बेहतर संग्रहण और उग्रवाद के लिये सार्वजनिक समर्थन में गिरावट शामिल हैं।
बेहतर आर्थिक विकास: सरकार ने जम्मू-कश्मीर में आर्थिक विकास को बढ़ावा देने के लिये कई पहलें लागू की हैं, जैसे प्रधानमंत्री विकास पैकेज (PMDP) और औद्योगिक विकास योजना (IDS)।
इन पहलों से क्षेत्र में निवेश, रोज़गार सृजन और आर्थिक विकास में वृद्धि हुई है।
केंद्रशासित प्रदेश के रूप में जम्मू-कश्मीर में कर राजस्व में 31% की वृद्धि देखी गई।
वर्ष 2022-23 के दौरान जम्मू-कश्मीर की GSDP स्थिर कीमतों पर 8% की दर से बढ़ी, जबकि राष्ट्रीय स्तर पर यह 7% रही।
उन्नत अवसंरचना: सरकार ने जम्मू-कश्मीर में अवसंरचना क्षेत्र के विकास में भी भारी निवेश किया है।
इसमें नई सड़कों, पुलों, सुरंगों और बिजली लाइनों के निर्माण जैसी परियोजनाएँ शामिल हैं।
इन सुधारों ने लोगों के लिये क्षेत्र में यात्रा करना और व्यापार करना आसान बना दिया है।
पर्यटन में वृद्धि: अनुच्छेद 370 के निरस्त होने के बाद से जम्मू-कश्मीर आने वाले पर्यटकों की संख्या में व्यापक वृद्धि हुई है।
बेहतर सुरक्षा, बेहतर विपणन और नई पर्यटन पहलों की शुरूआत सहित विभिन्न कारकों के संयोजन से यह संभव हुआ है।
एक रिपोर्ट के अनुसार, जम्मू-कश्मीर में वर्ष 2022 में 1।
62 करोड़ पर्यटक आए, जो भारत की स्वतंत्रता के 75 वर्षों में सर्वाधिक है।
वर्ष 2023-24 में भारत की वृद्धि दर वर्तमान में भारतीय रिज़र्व बैंक द्वारा 7% अनुमानित है जबकि अंतर्राष्ट्रीय मुद्रा कोष (IMF) और विश्व बैंक ने इसे 6।
3% आँका है।
अर्थव्यवस्था की गुलाबी तस्वीर पेश करने वाले इन तमाम अनुमानों के बीच भारत के निर्यात में गिरावट का रुख चिंता का कारण बन सकता है।
फेडरेशन ऑफ इंडियन एक्सपोर्ट ऑर्गेनाइजेशन (FIEO) की रिपोर्ट के अनुसार, श्रम-प्रधान क्षेत्रों के वैश्विक निर्यात में भारत की हिस्सेदारी पिछले 5 वर्षों से घट रही है।
बदलती वैश्विक परिस्थितियों को देखते हुए भारत की भविष्य की विकास रणनीति को संतुलित करने की आवश्यकता है।
बदलती वैश्विक परिस्थितियाँ कौन-सी हैं?
विवैश्वीकरण की प्रवृत्ति: रूस-यूक्रेन युद्ध और इज़राइल-हमास संघर्ष जैसे जारी भू-राजनीतिक संघर्षों के कारण वि-वैश्वीकरण (Deglobalization) की एक स्पष्ट वैश्विक प्रवृत्ति नज़र आती है।
प्रतिबंधों का आरोपण: भू-राजनीतिक संघर्षों के परिणामस्वरूप कुछ देशों पर प्रतिबंध लगाए गए हैं।
इन प्रतिबंधों के परिणामस्वरूप आपूर्ति शृंखलाएँ विघटित हुई हैं और अंतर्राष्ट्रीय निपटान (international settlements) में व्यवधान उत्पन्न हुआ है।
स्विफ्ट (SWIFT) जैसी महत्त्वपूर्ण प्रणालियों तक सीमित पहुँच, जो चुनिंदा देशों के लिये ही उपलब्ध है, ने इन चुनौतियों को और बढ़ा दिया है।
विश्व की वास्तविक जीडीपी में गिरावट: विश्व की वास्तविक जीडीपी वृद्धि में गिरावट के परिणामस्वरूप वैश्विक निर्यात मांग में कमी आई है।
यह प्रवृत्ति वैश्विक अर्थव्यवस्था में समग्र मंदी का प्रतिबिंब है, जो राजनीतिक अस्थिरता, व्यापार तनाव और उपभोक्ता व्यवहार में बदलाव जैसे कई कारकों द्वारा प्रकट होता है।
अनिश्चितता और मूल्य अस्थिरता: आपूर्ति संबंधी अनिश्चितताओं और मूल्य अस्थिरता के कारण भारत सहित कई देश आयातित पेट्रोलियम पर अपनी निर्भरता कम करना चाहते हैं, जिससे वैश्विक मांग में और कमी आई है।
निर्यात आधारित विकास रणनीति में गिरावट: निर्यात आधारित विकास रणनीति (Export led Growth strategy) एक आर्थिक विकास दृष्टिकोण है जो विदेशी बाज़ारों में वस्तुओं और सेवाओं के निर्यात पर निर्भर करती है।
इस रणनीति को हाल के वर्षों में, विशेष रूप से वर्ष 2007-2008 के वैश्विक वित्तीय संकट और 2020-2021 की कोविड-19 महामारी के बाद कई चुनौतियों एवं सीमाओं का सामना करना पड़ा है।
उदाहरण के लिये, भारत के मामले में वर्ष 2003-04 से 2008-09 के दौरान निर्यात में सकल घरेलू उत्पाद की हिस्सेदारी में तीव्र वृद्धि देखी गई।
वर्ष 2013-14 में यह 25% के शीर्ष स्तर तक पहुँच गया।
वर्ष 2022-23 में यह 22।
8% थी, जो वर्ष 2019-20 और 2020-21 में गिरकर 18।
7% के निम्न स्तर पर आ गई।
निर्यात आधारित विकास रणनीति में गिरावट के पीछे कारण:
वैश्विक मांग में मंदी: संकट और महामारी ने कई विकसित एवं विकासशील देशों से निर्यात की प्रभावी मांग को कम कर दिया है, विशेष रूप से पर्यटन, विनिर्माण और कमोडिटी जैसे क्षेत्रों में।
इससे कई निर्यात-उन्मुख अर्थव्यवस्थाओं के निर्यात राजस्व एवं विकास संभावनाओं पर प्रतिकूल प्रभाव पड़ा है।
संरक्षणवाद का उदय: संकट और महामारी ने प्रमुख व्यापारिक साझेदारों के बीच संरक्षणवादी उपायों और व्यापार तनाव की एक लहर भी पैदा कर दी है, जैसे कि अमेरिका-चीन व्यापार युद्ध, ब्रेग्जिट (Brexit) और आपूर्ति शृंखलाओं का क्षेत्रीयकरण।
इनसे निर्यातकों के लिये अनिश्चितताएँ एवं बाधाएँ उत्पन्न हुई हैं और बहुपक्षीय व्यापार प्रणाली कमज़ोर हुई है।
वेतन कटौती की सीमाएँ: कई निर्यात-आधारित विकास रणनीतियों ने प्रतिस्पर्द्धात्मकता एवं लाभप्रदता बनाए रखने के लिये श्रमिकों के वेतन एवं आय को दमित करने पर भरोसा किया है।
लेकिन इसके परिणामस्वरूप असमानता, सामाजिक असंतोष और घरेलू मांग की बाधाएँ बढ़ी हैं।
इसके अलावा, निम्न वेतन वाले देशों या स्वचालन एवं कृत्रिम बुद्धिमत्ता (AI) जैसी उन्नत प्रौद्योगिकियों के साथ प्रतिस्पर्द्धा करना कठिन हो गया है।
निर्यात आधारित विकास रणनीति में गिरावट का भारत पर क्या प्रभाव पड़ा है?
निर्यात आधारित विकास रणनीति में गिरावट का भारत पर नकारात्मक प्रभाव पड़ा है, क्योंकि यह देश के आर्थिक प्रदर्शन, रोज़गार सृजन और वैश्विक एकीकरण को प्रभावित करता है।
कमज़ोर वैश्विक मांग, बढ़ता संरक्षणवाद और प्रतिस्पर्द्धात्मकता में गिरावट जैसे विभिन्न कारकों ने हाल के वर्षों में भारत के निर्यात को मंद कर दिया है।
इससे भारत की जीडीपी वृद्धि में गिरावट आई है क्योंकि देश की जीडीपी में निर्यात की हिस्सेदारी लगभग 19% है।
इसने विशेष रूप से परिधान, रत्न एवं आभूषण और फार्मास्यूटिकल्स जैसे श्रम-गहन क्षेत्रों में रोज़गार सृजन को सीमित कर दिया है।
भारत को क्या उपाय करने चाहिये?
घरेलू बचत को बढ़ावा देना: बचत और निवेश को प्रोत्साहित करने वाली नीतियों को लागू करने के माध्यम से घरेलू क्षेत्र की बचत में गिरावट, विशेष रूप से वित्तीय परिसंपत्तियों में गिरावट, को संबोधित किया जाना चाहिये।
इसके अलावा, इस गिरावट में योगदान देने वाले कारकों का विश्लेषण करना।
उत्तर-कोविड रुझानों की निगरानी करना: अस्थायी प्रतिक्रियाओं और संभावित निरंतर परिवर्तनों के बीच अंतर करने के लिये घरेलू बचत में उत्तर-कोविड रुझानों की लगातार निगरानी एवं विश्लेषण करें।
यदि गिरावट जारी रहती है तो रुझान को पलटने के उपाय लागू करना।
घरेलू क्षेत्र में निवेश को प्रोत्साहित करना: परिवारों को अपनी बचत को उत्पादक निवेश में लगाने के लिये प्रोत्साहित करने हेतु वित्तीय साक्षरता एवं जागरूकता को बढ़ावा दिया जाए।
सरकार और कॉर्पोरेट क्षेत्र के लिये वित्तपोषण का एक स्थिर स्रोत सुनिश्चित करने के लिये वित्तीय परिसंपत्तियों में निवेश के लिये प्रोत्साहनों (incentives) का विकास किया जाए।
निवेश दक्षता को अनुकूलित/इष्टतम करना: नियमित रूप से वृद्धिशील पूंजी - उत्पादन अनुपात (Incremental Capital-Output Ratio - ICOR) का आकलन करें और निवेश की दक्षता बढ़ाने के लिये इसे कम करने की दिशा में कार्य करें।
यदि IOCR का स्तर निम्न है तो इससे उच्च प्राप्य वृद्धि (higher achievable growth) की स्थिति बन सकती है, इसलिये संसाधन उपयोग की दक्षता में सुधार के प्रयास किये जाने चाहिये।
रोज़गार संबंधी चुनौतियों को संबोधित करना: श्रम-बचत नवाचारों (labor-saving innovations) के बीच अद्वितीय जनसांख्यिकीय लाभ और रोज़गार सृजन की संभावित चुनौती की पहचान की जाए।
गैर-कृषि और प्रौद्योगिकी-गहन क्षेत्रों के लिये कार्यबल तैयार करने हेतु प्रशिक्षण एवं कौशल कार्यक्रमों के लिये संसाधन आवंटित करें।
गैर-कृषि विकास को बढ़ावा देना: कृषि से निर्मुक्त श्रम को अवशोषित करने के लिये गैर-कृषि विकास को बढ़ावा देने पर ध्यान दें।
ऐसी नीतियाँ लागू करें जो समग्र आर्थिक विकास में योगदान देने के लिये कृत्रिम बुद्धिमत्ता एवं और जेनरेटिव AI सहित उत्पादकता बढ़ाने वाली अन्य प्रौद्योगिकियों के अंगीकरण की सुविधा प्रदान करना।
जलवायु-अनुकूल विकास: सेवा क्षेत्र, जो अपेक्षाकृत जलवायु-अनुकूल क्षेत्र है, पर बल देकर आर्थिक विकास को पर्यावरणीय संवहनीयता के साथ संरेखित करें।
स्वच्छ ऊर्जा को बढ़ावा देने और कार्बन उत्सर्जन को कम करने के लिये ग्रीन ग्रिड इनिशिएटिव (Green Grids Initiative- GGI) एवं वन सन वन वर्ल्ड वन ग्रिड (One Sun One World One Grid- OSOWOG) जैसी पहलों को जारी रखें और इन्हें संवर्द्धित करना।
राजकोषीय उत्तरदायित्व: सतत् आर्थिक विकास को बनाए रखने के लिये राजकोषीय उत्तरदायित्व लक्ष्यों का पालन करना।
उन नीतियों को प्राथमिकता देना जो संयुक्त राजकोषीय घाटे और ऋण-जीडीपी अनुपात को क्रमशः 6% और 60% तक कम कर सकें।
इससे ब्याज भुगतान को प्रबंधित करने, सरकारी बचत को कम करने तथा अर्थव्यवस्था की समग्र बचत दर को बढ़ाने में मदद मिलेगी।
कुछ वर्ष पूर्व कैरा ज़िला सहकारी दूध उत्पादक संघ लिमिटेड, जो ‘अमूल डेयरी’ के रूप में विख्यात है, भारत के खाद्य उद्योग में पहली ऐसी कंपनी बन गई जिसने अपने संयंत्र के अपशिष्ट से ऊर्जा का उपयोग करने के लिये पूरी तरह से स्वचालित बायो-सीएनजी (BioCNG) उत्पादन एवं बॉटलिंग प्लांट की शुरुआत की।
बनास डेयरी गुजरात में अपने बायो-सीएनजी पायलट प्रोजेक्ट के साथ सफलता का स्वाद चखने के बाद अमूल अब 230 करोड़ रुपए के निवेश के साथ बनासकांठा में ऐसे चार अन्य नए संयंत्र स्थापित करने पर विचार कर रहा है।
अमूल द्वारा बायो-सीएनजी परियोजनाओं के कार्यान्वयन से एक चक्रीय अर्थव्यवस्था की ओर आदर्श बदलाव की स्थापना होगी।
बायो-सीएनजी:
बायो-सीएनजी (BioCNG), जिसे ‘बायोमीथेन’ के रूप में भी जाना जाता है, एक नवीकरणीय और स्वच्छ दहन परिवहन ईंधन है जो बायोगैस को प्राकृतिक गैस की गुणवत्ता में अद्यतन या अपग्रेड करने के माध्यम से उत्पादित किया जाता है।
यह अनिवार्य रूप से शुद्धिकृत बायोगैस (purified biogas) है जो निम्नलिखित जैविक अपशिष्ट पदार्थों से बनाई जाती है:
कृषि अपशिष्ट: फसल अवशेष, भूसा, खाद
खाद्य अपशिष्ट: खराब भोजन, बचा हुआ अवशेष
सीवेज कीचड़: अपशिष्ट जल उपचार संयंत्रों से निकलने वाला ठोस अपशिष्ट
बायो-सीएनजी के क्या लाभ हैं?
उच्च कैलोरी मान: बायो-सीएनजी उच्च कैलोरी मान रखती है, जिसका अर्थ यह है कि यह अन्य ईंधनों की तुलना में प्रति इकाई मात्रा में अधिक ऊर्जा पैदा कर सकती है।
यह इसे वाहन ईंधन, बिजली उत्पादन, हीटिंग और खाना पकाने जैसे विभिन्न अनुप्रयोगों के लिये अधिक कुशल एवं किफायती बनाता है।
बायो-सीएनजी तरलीकृत पेट्रोलियम गैस (LPG) को प्रतिस्थापित कर सकती है, जो अपेक्षाकृत निम्न कैलोरी मान रखती है और अधिक महँगी होती है।
स्वच्छ ईंधन: बायो-सीएनजी एक स्वच्छ ईंधन है, क्योंकि यह वायु प्रदूषण को नियंत्रित करने में मदद करती है।
यह गैसोलीन या डीजल की तुलना में कम मात्रा में कार्बन मोनोऑक्साइड, नाइट्रोजन ऑक्साइड और पार्टिकुलेट मैटर (PM) का उत्सर्जन करती है।
ये प्रदूषक मानव स्वास्थ्य और पर्यावरण के लिये हानिकारक हैं, क्योंकि ये श्वसन संबंधी समस्याओं, अम्लीय वर्षा, धुँध (स्मॉग) और जलवायु परिवर्तन का कारण बनते हैं।
अवशेष या धुएँ का अभाव: बायो-सीएनजी कोई अवशेष या धुआँ उत्पन्न नहीं करती है, जो इसे एक गैर-प्रदूषणकारी ईंधन बनाता है।
यह अपने पीछे कोई राख, टार या कार्बन संचय नहीं छोड़ती, जो इंजन को नुकसान पहुँचा सकते हैं और इसके प्रदर्शन को कम कर सकते हैं।
इस प्रकार बायो-सीएनजी अन्य पारंपरिक ईंधनों की तुलना में अधिक सुरक्षित एवं स्वच्छ ईंधन है।
किफायती/मितव्ययी: बायो-सीएनजी किफायती ईंधन है, क्योंकि इसे स्थानीय स्तर पर अपशिष्ट पदार्थों से उत्पादित किया जा सकता है।
इससे परिवहन और भंडारण लागत की बचत करने के साथ-साथ स्थानीय रोज़गार एवं आय के अवसर पैदा करने में मदद मिल सकती है।
बायो-सीएनजी ऊर्जा आयात बिल को भी कम कर सकता है, जहाँ भारत कच्चे तेल की अपनी आवश्यकता के लगभग 85% भाग का आयात करता है।
बायो-सीएनजी का उपयोग आवासीय और वाणिज्यिक स्तर पर रसोई ईंधन के रूप में भी किया जा सकता है, क्योंकि यह LPG की तुलना में सस्ती एवं स्वच्छ है।
जैव-उर्वरक: बायो-सीएनजी का उपयोग जैव-उर्वरक (Bio-Fertilizers) के उत्पादन के लिये किया जा सकता है, जिससे मृदा की गुणवत्ता और फसल की उत्पादकता में सुधार हो सकता है।
जैव-उर्वरक ऐसे जैविक उर्वरक हैं जिनमें जीवाणु, कवक और शैवाल जैसे लाभकारी सूक्ष्मजीव मौजूद होते हैं, जो पोषक तत्वों की उपलब्धता और पौधों द्वारा इसके अवशोषण को संवृद्ध करते हैं।
बायो-सीएनजी के उत्पादन के बाद बचे हुए घोल या डाइजेस्टेट (slurry or digestate) से जैव-उर्वरक का उत्पादन किया जा सकता है।
बायो-सीएनजी के लिये सरकार का दृष्टिकोण क्या है?
CBG सम्मिश्रण दायित्व (CBG Blending Obligation- CBO): सरकार ने अक्टूबर 2023 में सिटी गैस वितरण (City Gas Distribution- CGD) क्षेत्र के संपीडित प्राकृतिक गैस (Compressed Natural Gas- CNG) और पाइप्ड प्राकृतिक गैस (Piped Natural Gas- PNG) खंडों में संपीडित बायो-गैस (Compressed Bio-Gas- CBG) के चरणबद्ध अनिवार्य सम्मिश्रण की घोषणा की।
CBO देश में संपीडित बायो-गैस के उत्पादन और उपभोग को बढ़ावा देगा।
प्राकृतिक गैस के साथ बायो-गैस के पाँच प्रतिशत सम्मिश्रण से एलएनजी आयात में 1।
17 बिलियन अमेरिकी डॉलर की कमी आएगी।
CBO वित्त वर्ष 2025 तक स्वैच्छिक रहेगा और अनिवार्य सम्मिश्रण दायित्व की शुरुआत वित्त वर्ष 2026 से होगी।
वित्त वर्ष 2026, 2026-27 और 2027-28 के लिये CBO को कुल सीएनजी/पीएनजी उपभोग का क्रमशः 1%, 3% और 4% रखा जाएगा।
वर्ष 2028-29 से आगे CBO 5% होगा।
कार्यान्वयन:
इस अधिदेश के कार्यान्वयन का उत्तरदायित्व राष्ट्रीय जैव ईंधन समन्वय समिति (National Biofuels Coordination Committee- NBCC) को सौंपा गया है।
पेट्रोलियम एवं प्राकृतिक गैस मंत्रालय (MoPNG) CGD कंपनियों को वित्तीय एवं अन्य सहायता प्रदान करेगा।
CGD कंपनियाँ अपने CNG और PNG नेटवर्क में CBG के सम्मिश्रण के लिये ज़िम्मेदार होंगी।
उद्देश्य: CBO के मुख्य उद्देश्यों में CGD क्षेत्र में CBG की मांग को प्रोत्साहित करना, LNG के आयात को कम करना, विदेशी मुद्रा की बचत करना, चक्रीय अर्थव्यवस्था को बढ़ावा देना और शुद्ध शून्य उत्सर्जन (net zero emission) के लक्ष्य को प्राप्त करने में सहायता करना है।
CBG सम्मिश्रण दायित्व के समक्ष मौजूद प्रमुख चुनौतियाँ कौन-सी हैं?
फीडस्टॉक की उपलब्धता: इस चुनौती में CBG उत्पादन के लिये कच्चे माल की स्थिर एवं पर्याप्त आपूर्ति सुनिश्चित करना शामिल है जो मौसम, क्षेत्र और बाज़ार की स्थितियों के आधार पर भिन्न-भिन्न हो सकती है।
फीडस्टॉक की लागत भी CBG परियोजनाओं की लाभप्रदता एवं व्यवहार्यता को प्रभावित कर सकती है।
सरकार ने सतत् योजना (SATAT scheme) के तहत फीडस्टॉक खरीद के लिये विभिन्न प्रोत्साहन एवं सब्सिडी की घोषणा की है, लेकिन ज़मीनी स्तर पर इसके कार्यान्वयन एवं निगरानी संबंधी समस्याएँ मौजूद हैं।
पर्याप्त अवसंरचना और प्रौद्योगिकी का अभाव: CBG उत्पादन के लिये आवश्यक उपकरण एवं सुविधाओं (जैसे बायोगैस डाइजेस्टर, कंप्रेसर, प्यूरीफायर इत्यादि) का विकास और तैनाती एक प्रमुख चुनौती है।
CBG भंडारण, परिवहन और वितरण के लिये पाइपलाइन, सिलेंडर, डिस्पेंसर आदि अवसंरचना का निर्माण एवं रखरखाव भी एक चुनौती है।
सरकार ने सतत योजना के तहत CBG संयंत्र स्थापित करने के लिये उद्यमियों और निवेशकों से बोलियाँ (bids) आमंत्रित की हैं, लेकिन इसमें उच्च पूंजी लागत, नियामक बाधा, तकनीकी गड़बड़ी जैसी प्रवेश एवं निकास की बाधाएँ मौजूद हैं।
विभिन्न हितधारकों के बीच समन्वय और सहयोग: CBG मूल्य शृंखला में शामिल विभिन्न अभिकर्ताओं—जैसे कि किसानों, उद्यमियों, निवेशकों, नियामकों, उपभोक्ताओं आदि के बीच एक अनुकूल एवं सहयोगात्मक माहौल को बढ़ावा देने में बाधा आती है।
इसमें हितधारकों के बीच पारदर्शिता और जवाबदेही सुनिश्चित करना भी शामिल है, जैसे कि गुणवत्ता मानकों, मूल्य निर्धारण तंत्र, संविदात्मक दायित्वों आदि का अनुपालन करना।
सरकार ने सम्मिश्रण अधिदेश की निगरानी एवं कार्यान्वयन के लिये एक केंद्रीय भंडार निकाय (Central Repository Body- CRB) की स्थापना की है, लेकिन हितधारकों के बीच समन्वय एवं संचार के मुद्दे उत्पन्न हो सकते हैं, जैसे कि हितों का टकराव, सूचना विषमता आदि।
एक व्यवहार्य विकल्प के रूप में CBG के बारे में जागरूकता और स्वीकृति: सरकार ने CBG के अंगीकरण के लिये आम लोगों और उद्योग को शिक्षित एवं प्रोत्साहित करने के लिये विभिन्न अभियान और पहलों की शुरुआत की है, जैसे कि ‘गो ग्रीन’ अभियान, CBG का लोगो जारी करना आदि।
हालाँकि उपभोक्ताओं के बीच धारणा और पसंद संबंधी मुद्दे उभर सकते हैं, जैसे भरोसे की कमी, जड़ता, परिवर्तन का प्रतिरोध आदि।
सरकार द्वारा उठाए गए कदम:
शहरी, औद्योगिक और कृषि अपशिष्ट से बायोगैस/बायो-सीएनजी उत्पादन के लिये संयंत्र स्थापित करने हेतु केंद्रीय वित्तीय सहायता
बिजली और बायो-सीएनजी उत्पादन के लिये परियोजनाओं की आरंभिक स्थापना के लिये आवश्यक मशीनरी एवं घटकों के आयात के लिये सीमा शुल्क पर रियायत
 नगरनिकाय ठोस अपशिष्ट (Municipal Solid Wastes- MSW)) पर आधारित CBG संयंत्रों के लिये ‘स्वच्छ भारत मिशन शहरी 2।
0’ के तहत अतिरिक्त केंद्रीय सहायता
लाभकारी CBG खरीद मूल्य और उसे CBG खुदरा बिक्री मूल्य के साथ अनुक्रमित करना
ऑफटेक में सुधार के लिये CGD नेटवर्क में प्राकृतिक गैस के साथ CBG के सम्मिश्रण के लिये नीति दिशानिर्देश
CBG सम्मिश्रण दायित्व (CBO) के प्रभावी कार्यान्वयन के लिये क्या किया जाना चाहिये?
नीति और विनियामक ढाँचा:
स्पष्ट रूप से परिभाषित लक्ष्य एवं समयसीमा: CBG उत्पादन एवं मांग को प्रोत्साहित करने के लिये वृद्धिशील वृद्धि के साथ CNG एवं PNG के लिये वार्षिक सम्मिश्रण प्रतिशत पर स्पष्टता सुनिश्चित करें।
सुव्यवस्थित विनियम: CBG संयंत्र स्थापित करने और मंज़ूरी प्राप्त करने के लिये नियामक प्रक्रियाओं को सरल एवं द्रुत किया जाए।
वित्तीय प्रोत्साहन: CBG उत्पादन और अवसंरचना विकास को प्रोत्साहित करने के लिये आकर्षक सब्सिडी, टैक्स ब्रेक और फीड-इन टैरिफ लागू करें।
क्षमता निर्माण और अवसंरचना विकास:
तकनीकी सहायता: संभावित CBG उत्पादकों को प्रौद्योगिकी चयन, संयंत्र संचालन और गुणवत्ता नियंत्रण पर तकनीकी सहायता एवं प्रशिक्षण प्रदान करें।
वित्तीय सहायता: CBG संयंत्रों और अवसंरचना में निवेश को प्रोत्साहित करने के लिये कम ब्याज वाले ऋण और अनुदान की पेशकश करें।
ग्रिड एकीकरण: संपीडन और परिवहन सुविधाओं सहित मौजूदा गैस ग्रिड में CBG के प्रवेश के लिये अवसंरचना का विकास करना।
गुणवत्ता मानक: CNG और PNG नेटवर्क में CBG के सुरक्षित एवं कुशल उपयोग को सुनिश्चित करने के लिये सख्त गुणवत्ता मानकों को लागू करें।
जागरूकता और बाज़ार विकास:
जन जागरूकता अभियान: पर्यावरणीय संवहनीयता और ऊर्जा सुरक्षा के लिये CBG के लाभों के बारे में जनता को शिक्षित करें।
उद्योग सहभागिता: CBG के अंगीकरण को बढ़ावा देने के लिये CGD कंपनियों, वाहन निर्माताओं और उपभोक्ताओं सहित विभिन्न हितधारकों के साथ सहयोग करें।
प्रौद्योगिकी प्रदर्शन: संभावित निवेशकों के बीच विश्वास पैदा करने के लि सफल CBG परियोजनाओं का प्रदर्शन करें और सर्वोत्तम अभ्यासों प्रथाओं को बढ़ावा दें।
अन्य प्रासंगिक मुद्दों पर विचार करना:
ग्रामीण विकास पर ध्यान: आय के अवसर पैदा करने और ऊर्जा पहुँच में सुधार के लिये ग्रामीण क्षेत्रों में CBG उत्पादन को बढ़ावा देना।
फीडस्टॉक विविधिकरण को बढ़ावा देना: संवहनीय CBG उत्पादन सुनिश्चित करने के लिये कृषि अपशिष्ट, खाद्य अपशिष्ट और नगरनिकाय ठोस अपशिष्ट जैसे विविध फीडस्टॉक के उपयोग को प्रोत्साहित करें।
पर्यावरणीय चिंताओं को संबोधित करना: CBG उत्पादन के पर्यावरणीय प्रभाव को कम करने संबंधी उपायों को लागू करें, जैसे कि मीथेन उत्सर्जन को कम करना और डाइजेस्टेट को स्थायी रूप से प्रबंधित करना।
भारतीय विदेश नीति को अपने पड़ोस में ही एक बड़ी चुनौती का सामना करना पड़ रहा है।
जबकि भारत वैश्विक स्तर पर, विशेष रूप से ‘वैश्विक दक्षिण’ (Global South) का नेतृत्व करने और विश्व राजनीति में एक प्रमुख हितधारक बनने के रूप में एक महत्त्वपूर्ण भूमिका निभाने की महत्त्वाकांक्षा रखता है, निकट पड़ोस में विद्यमान जटिलताओं से उसके प्रयासों में बाधा आ रही है।
दक्षिण एशियाई क्षेत्र, जहाँ भारत अवस्थित है, भारत की महत्त्वाकांक्षाओं के साथ संरेखित होने को लेकर उत्साहित नहीं है।
वस्तुतः ऐसा प्रतीत लगता है कि भारत की राह में बाधाएँ ही उत्पन्न की जा रही हैं, आंशिक रूप से इसलिये कि इस क्षेत्र में एक शक्तिशाली पड़ोसी के उद्भव को लेकर अन्य देश आशंका रखते हैं।
यह परिदृश्य भारत के लिये एक अद्वितीय और चुनौतीपूर्ण स्थिति पेश कर रहा है, जिसका सामना भारत को पहले कभी भी नहीं करना पड़ा है।
जॉन मियरशाइमर का आक्रामक यथार्थवाद का सिद्धांत: जॉन मियरशाइमर (John Mearsheimer) अंतर्राष्ट्रीय संबंधों पर एक प्रमुख सिद्धांतकार हैं जो आक्रामक यथार्थवाद (Offensive Realism) के अपने सिद्धांत के लिये जाने जाते हैं।
आक्रामक यथार्थवाद का मानना है कि अंतर्राष्ट्रीय व्यवस्था अंतर्निहित रूप से अराजक है और राज्यों को अन्य राज्यों के सापेक्ष अपनी शक्ति को अधिकतम करने के प्रयास के माध्यम से अपनी सुरक्षा एवं अस्तित्व को प्राथमिकता देनी चाहिये।
मियरशाइमर का तर्क है कि राज्य प्रभुत्व की तलाश (pursuit of dominance) से प्रेरित होते हैं और यह तलाश प्रतिस्पर्द्धा, असुरक्षा और अंततः संघर्ष को जन्म देती है।
वर्तमान भू-राजनीति में भारत के समक्ष कौन-सी दुविधाएँ मौजूद हैं? 
भारत को अपने पड़ोस में कई दुविधाओं (dilemmas) का सामना करना पड़ रहा है, जिनमें से प्रत्येक दुविधा अद्वितीय चुनौतियाँ प्रस्तुत करती है।
इन दुविधाओं को तीन मुख्य प्रकारों में वर्गीकृत किया जा सकता है: 

राजनीतिक दुविधा (Political Dilemma): 
भारत विरोधी शासन व्यवस्थाएँ: प्रमुख दुविधाओं में से एक है दक्षिण एशिया में राजनीतिक रूप से भारत विरोधी शासनों का उदय।
उदाहरण के लिये, मालदीव में नई सरकार ने भारत विरोधी रुख अपनाते हुए मुखरता से भारतीय सैनिकों को देश से निकालने की मांग की है।
संभावित विचारधारात्मक बदलाव: बांग्लादेश में आगामी चुनाव, जहाँ खालिदा ज़िया के पुनः सत्ता में लौटने की संभावना है, भारत की राजनीतिक दुविधा में एक और परत जोड़ता है।
यह आशंका मौजूद है कि ऐसी सरकार विचारधारा के स्तर पर भारत विरोधी हो सकती है, जिससे राजनयिक संबंध और क्षेत्रीय स्थिरता जटिल बन सकती है।
संरचनात्मक दुविधा (Structural Dilemma): 
चीन का प्रभाव: दक्षिण एशिया में चीन के बढ़ते प्रभाव के कारण भारत को संरचनात्मक दुविधा का सामना करना पड़ रहा है।
चीन की बढ़ती उपस्थिति भारत के क्षेत्रीय प्रभुत्व और प्रभाव के लिये एक चुनौती है।
चूँकि चीन इस क्षेत्र में एक महत्त्वपूर्ण आर्थिक और राजनीतिक खिलाड़ी बन गया है, यह भौतिक लाभ की इच्छा रखने वाले क्षेत्रीय देशों को आकर्षित कर रहा है।
इस संरचनात्मक बदलाव से भारत के लिये अपने पड़ोसी देशों की भौतिक आवश्यकताओं को पूरा करने में प्रभावी ढंग से प्रतिस्पर्द्धा कर सकना कठिन हो गया है, जिससे उन देशों का झुकाव चीन की ओर होता जा रहा है।
मानदंडात्मक दुविधा (Normative Dilemma): 
बदलती क्षेत्रीय गतिशीलता: ऐतिहासिक रूप से भारत का इस भूभाग के प्रति एक मानदंडात्मक और राजनीतिक रुख रहा है।
एक गैर-मानदंडात्मक विकल्प के रूप में चीन का उद्भव भारत के पारंपरिक समीकरण को चुनौती दे रहा है।
चीन का ‘मानदंड-मुक्त क्षेत्र’ (norms-free-zone) होने का दृष्टिकोण दक्षिण एशियाई कूटनीति की गतिशीलता को बाधित कर रहा है, क्योंकि क्षेत्र के देशों को एक ऐसी शक्ति के साथ संरेखित होना अधिक आकर्षक लग सकता है जो उन पर मानदंडात्मक शर्तें नहीं लागू करता।
सीमित विकल्प: दक्षिण एशियाई राज्यों के लिये व्यवहार्य विकल्पों का अभाव एक दुविधा उत्पन्न करता है।
चीन द्वारा एक गैर-मानदंडात्मक विकल्प की पेशकश के साथ, भारत को क्षेत्र में बदलती गतिशीलता को समायोजित करने के लिये अपने दृष्टिकोण को अनुकूलित करने की चुनौती का सामना करना पड़ रहा है।
यह बदलाव अपने पड़ोस में मानदंड और राजनीतिक अपेक्षाएँ लागू करने में भारत के ऐतिहासिक प्रभुत्व को चुनौती दे रहा है।
चीन भारत से किस प्रकार अलग स्थिति रखता है? 
BRI और आर्थिक प्रभाव: बेल्ट एंड रोड इनिशिएटिव (BRI) और अन्य परियोजनाओं में चीन की सक्रिय भागीदारी के परिणामस्वरूप क्षेत्र में छोटे राज्यों के बीच उलझाव बढ़ गया है।
BRI एक वृहत अवसंरचना और आर्थिक विकास परियोजना है जिसमें विभिन्न देशों में निवेश के साथ कनेक्टिविटी और व्यापार को बढ़ाना शामिल है।
चीन की वित्तीय क्षमता और इन पहलों के प्रति प्रतिबद्धता उसे भारत पर एक उल्लेखनीय लाभ की स्थिति प्रदान करती है।
हालाँकि भारत भी क्षेत्रीय आर्थिक परियोजनाओं से संलग्न है, चीन की वृहत आर्थिक क्षमता क्षेत्र में उसके प्रभाव को अधिक सघन करती है।
दक्षिण एशियाई राज्यों की ओर हाथ बढ़ाना: चीन ने दक्षिण एशियाई राज्यों की ओर हाथ बढ़ाने में एक अग्रसक्रिय दृष्टिकोण का प्रदर्शन किया है, जबकि अन्य अंतर्राष्ट्रीय खिलाड़ी मानक या अन्य कारणों से उनकी अनदेखी कर सकते हैं या उनका साथ छोड़ सकते हैं।
इसके प्रमुख उदाहरणों में तालिबान के नेतृत्व वाले अफगानिस्तान, सैन्य शासित म्यांमार और संकटग्रस्त श्रीलंका के साथ चीन की संलग्नता के रूप में देखा जा सकता है।
भारत भी राजनयिक पहुँच बढ़ाने में संलग्न है, लेकिन चीन के प्रयासों का पैमाना और वित्तीय समर्थन इस क्षेत्र में उसके अधिक उल्लेखनीय समग्र प्रभाव में योगदान देता है।
सीमा विवाद समाधान रणनीति: अपने पड़ोसियों के साथ (भारत को छोड़कर) सीमा विवादों के निपटान का चीन का दृष्टिकोण इस भूभाग के देशों को अपनी ओर आकर्षित करने पर लक्षित एक विशिष्ट रणनीति है।
चीन विभिन्न मुद्दों का समाधान कर (जैसा कि भूटान के साथ किया जा रहा है) स्वयं को एक विश्वसनीय एवं सहयोगी भागीदार के रूप में स्थापित करना चाहता है।
भारत भी पड़ोसियों के साथ सीमा विवादों को सुलझाने के प्रयास में लगा हुआ है, लेकिन चीन द्वारा नियोजित विशिष्ट फोकस एवं रणनीति इस क्षेत्र में उसकी अद्वितीय स्थिति में योगदान करती है।
भारत को इन दुविधाओं का सामना क्यों करना पड़ रहा है? 
संयुक्त राज्य अमेरिका की घटती उपस्थिति: इसका पहला कारण है बदलती क्षेत्रीय भू-राजनीतिक वास्तुकला, जो दक्षिण एशिया में संयुक्त राज्य अमेरिका की घटती उपस्थिति से चिह्नित होती है।
ऐतिहासिक रूप से अमेरिका इस क्षेत्र में एक भूराजनीतिक स्थिरांक (geopolitical constant) की स्थिति रखता था।
हालाँकि उसकी मौजूदगी भारत के लिये हमेशा लाभप्रद नहीं रही, लेकिन उसका जाना भारत के लिये हानिप्रद माना जा रहा है।
संयुक्त राज्य अमेरिका की अनुपस्थिति ने एक शक्ति शून्यता (power vacuum) उत्पन्न कर दी है, जिससे अन्य खिलाड़ियों, विशेष रूप से चीन को इस शून्यता को भरने का अवसर मिल गया है।
भू-राजनीतिक बफ़र के रूप में चीन का उदय: दूसरा कारण चीन का आक्रामक और प्रभावकारी उदय है।
क्षेत्र में एक प्रमुख भू-राजनीतिक हितधारक के रूप में चीन के उद्भव ने छोटे राज्यों के लिये ‘भू-राजनीतिक बफ़र’ (Geopolitical Buffer) के रूप में कार्य किया है।
इन राज्यों ने अपनी विदेश नीति में ‘चाइना कार्ड’ का तेज़ी से उपयोग किया है और स्वयं को रणनीतिक रूप से चीन के साथ संरेखित कर लिया है।
इस बदलाव को संयुक्त राज्य अमेरिका की अनुपस्थिति से उत्पन्न शक्ति शून्यता की प्रतिक्रिया के रूप में देखा जाता है और यह उस गतिशीलता को दर्शाता है जहाँ पड़ोसी राज्य भारत के परिप्रेक्ष्य में तो अपनी स्वायत्तता का दावा करने के लिये अधिक इच्छुक हैं, लेकिन जब चीन की बात आती है तो एक वे अलग झुकाव प्रदर्शित करते हैं।
पड़ोसी देशों की रणनीतिक स्वायत्तता और चीन का आकर्षण: तीसरा कारण पड़ोसी राज्यों द्वारा चुने गए रणनीतिक विकल्पों से संबंधित है।
हालाँकि ये राज्य अपने संबंधों में रणनीतिक स्वायत्तता की इच्छा रख सकते हैं, लेकिन चीन के साथ व्यवहार में इस स्वायत्तता पर बल देने का उनका उत्साह सीमित है।
क्षेत्र में एक शक्तिशाली खिलाड़ी के रूप में चीन के उदय ने छोटे राज्यों को अपने हितों को आगे बढ़ाने के लिये भारत और चीन दोनों के साथ अपने संबंधों का लाभ उठाने के लिये अधिक कुशल बना दिया है।
यह गतिशीलता अपने पड़ोसियों के साथ संलग्न होने और क्षेत्र में प्रभाव बनाए रखने के भारत के प्रयासों के लिये एक चुनौती है।
इस भू-राजनीतिक बदलाव का क्या परिणाम हो सकता है? 
इसका सकल परिणाम या वह परिणाम जो समय के साथ विकसित हो सकता है, कुछ हद तक चिंताजनक है।
यदि भारत नवोन्मेषी उपाय नहीं करता है तो इस बात की प्रबल संभावना है कि वह स्वयं को भू-राजनीतिक रूप से एक अमित्र या गैर-अनुकूल दक्षिण एशिया में फँसा हुआ पाएगा।
भारत को क्या करना चाहिये? 
मैत्रीपूर्ण बाह्य अभिकर्ताओं को संलग्न करना: भारत को परस्पर सम्मान, विश्वास और सहयोग के आधार पर अपने पड़ोसी देशों के साथ अपने द्विपक्षीय एवं बहुपक्षीय संबंधों को सुदृढ़ बनाने का प्रयास जारी रखना चाहिये।
भारत को इस भूभाग के साथ अपने ऐतिहासिक, सांस्कृतिक एवं आर्थिक संबंधों पर बल देना चाहिये और व्यापार, कनेक्टिविटी, विकास, सुरक्षा एवं आपदा प्रबंधन जैसे क्षेत्रों में अपनी सहायता एवं साझेदारी की पेशकश करनी चाहिये।
भारत को अपने पड़ोसी देशों के लिये एक विश्वसनीय और रचनात्मक भागीदार बनने का लक्ष्य रखना चाहिये, न कि एक दबंग या वर्चस्ववादी शक्ति के रूप में स्वयं को प्रस्तुत करना चाहिये।
लचीली कूटनीति: भारतीय कूटनीति को पड़ोसी देशों में विभिन्न हितधारकों को संलग्न करने के लिये पर्याप्त अनुकूल होना चाहिये।
कूटनीति का सार भारत विरोधी तत्वों की शत्रुता को कम करने में निहित है, न कि उनके प्रति घृणा रखने में।
वर्तमान नेतृत्वकर्ताओं के साथ संलग्न होना बुद्धिमानी है, लेकिन केवल सत्ता में बैठे लोगों तक ही संलग्नता रखना नासमझी होगी।
राजनयिक कार्मिकता का विस्तार करना: भारत को अपनी राजनयिक गतिविधियों में संसाधनों और कार्मिकों का अधिक निवेश करना चाहिये।
भारत को अपने राजनयिकों की संख्या और गुणवत्ता में भी वृद्धि करनी चाहिये, जो इस भूभाग और उससे परे भारत के हितों एवं मूल्यों का प्रभावी ढंग से प्रतिनिधित्व कर सकें और उन्हें आगे बढ़ा सकें।
भारत को अपनी उपलब्धियों, विविधता एवं ‘सॉफ्ट पॉवर’ का प्रदर्शन कर और लोगों के परस्पर संपर्क एवं अंतःक्रियाओं को सुगम बनाकर अपनी सार्वजनिक कूटनीतिक और सांस्कृतिक पहुँच को भी आगे बढ़ाना चाहिये।
भारत में शहरीकरण के प्रक्षेपवक्र के लिये व्यापक शहरी सुधारों की आवश्यकता है।
तीव्र विकास और संवहनीय अभ्यासों के बीच संतुलन बनाना अत्यावश्यक है।
शहरी सुधारों में सामाजिक कल्याण, हरित अवसंरचना, नागरिक भागीदारी और नवोन्मेषी शासन को प्राथमिकता दी जानी चाहिये ताकि ऐसे शहर बनाए जा सकें जो न केवल आर्थिक विकास के केंद्र हों बल्कि समावेशिता और पर्यावरणीय उत्तरदायित्व के भी उदाहरण बन सकें।
वर्तमान में जारी रूपांतरण भारत के लिये अपने शहरी भूदृश्य को विवेकपूर्ण ढंग से आकार देने और इस रूप में भविष्य के लिये प्रत्यास्थी एवं समतामूलक शहरों को बढ़ावा देने का एक अवसर प्रदान करता है।
गैर-कानूनी गतिविधियाँ (रोकथाम) अधिनियम [Unlawful Activities (Prevention) Act-UAPA] भारत का सबसे सख्त आतंक-विरोधी कानून है जिसमें कथित रूप से कुछ कठोर प्रावधान शामिल हैं।
इसके स्वरूप और क्रियान्वयन में बहुत-सी छूटें दी गई है क्योंकि देश बार-बार आतंकवादी कृत्यों से आहत होता रहा है।
फिर भी, विभिन्न कानूनों के तहत आरोप पत्र (charge sheets) दाखिल करने में लगने वाले समय पर राष्ट्रीय अपराध रिकॉर्ड ब्यूरो (NCRB) के ‘भारत में अपराध’ (Crime in India 2022) रिपोर्ट के आँकड़ों को देखें तो एक चिंताजनक स्थिति नज़र आती है।
UAPA के तहत दर्ज लगभग 50% मामलों में आरोप पत्र प्राथमिकी (FIR) दर्ज होने के कम से कम एक वर्ष बाद दायर किये गए।
इनमें से 15% आरोप पत्र दायर करने में दो वर्ष से अधिक समय लगा।
गैर-कानूनी गतिविधियाँ (रोकथाम) अधिनियम:
इसे वर्ष 1967 में अलगाववादी आंदोलनों और राष्ट्र-विरोधी गतिविधियों से निपटने के लिये अधिनियमित किया गया था।
आतंकवादी वित्तपोषण, साइबर-आतंकवाद, व्यक्तिगत पदनाम और संपत्ति की जब्ती से संबंधित प्रावधानों को शामिल करने के लिये इसमें कई बार संशोधन किया गया, जिसमें नवीनतम संशोधन वर्ष 2019 में देखा गया।
यह राष्ट्रीय अन्वेषण अभिकरण (National Investigation Agency- NIA) को देश भर में UAPA के तहत दर्ज मामलों की जाँच करने और मुकदमा चलाने का अधिकार देता है।
यह आतंकवादी कृत्यों के लिये उच्चतम दंड के रूप में मृत्युदंड और आजीवन कारावास का प्रावधान करता है।
यह संदिग्धों को बिना किसी आरोप या ट्रायल के 180 दिनों तक हिरासत में रखने और आरोपियों को जमानत देने से इनकार करने की अनुमति देता है, जब तक कि न्यायालय संतुष्ट न हो जाए कि वे दोषी नहीं हैं।
यह गैर-कानूनी गतिविधि को ऐसे किसी भी कृत्य के रूप में परिभाषित करता है जो भारत के किसी भी हिस्से के अधिग्रहण या अलगाव का समर्थन करता है या उसे प्रेरित करता है, या जो इसकी संप्रभुता एवं क्षेत्रीय अखंडता पर सवाल उठाता है या इसका अनादर करता है।
यह आतंकवाद को ऐसे किसी भी कृत्य के रूप में परिभाषित करता है जो किसी व्यक्ति की मृत्यु या आघात का कारण बनता है या इसकी मंशा रखता है, या किसी संपत्ति को क्षति पहुँचाता है या नष्ट करता करता है, या जो भारत या किसी अन्य देश की एकता, सुरक्षा या आर्थिक स्थिरता को खतरे में डालता है।
UAPA के पक्ष में और विपक्ष में तर्क: 
पक्ष में तर्क: 

राष्ट्रीय सुरक्षा: इसके समर्थकों का तर्क है कि UAPA राष्ट्रीय सुरक्षा की रक्षा के लिये अत्यंत महत्त्वपूर्ण है।
यह कानून सरकार को उन व्यक्तियों और संगठनों के विरुद्ध निवारक उपाय करने का अधिकार देता है जो आतंकवाद और राष्ट्र की सुरक्षा को खतरे में डालने वाली अन्य गतिविधियों में शामिल हैं या उनका समर्थन करते हैं।
उदाहरण के लिये, एक जेसुइट पादरी एवं कार्यकर्ता स्टैन स्वामी (Stan Swamy) पर जनवरी 2018 में आयोजित दलितों की एक बैठक के दौरान हिंसा भड़काने के लिये UAPA के तहत मामला दर्ज किया गया था।
सरकार ने आरोप लगाया ता कि वह एक प्रतिबंधित माओवादी समूह से संलग्न थे और राज्य में तख्तापलट की साजिश का अंग थे।
आतंकवाद विरोधी उपाय: UAPA को एक व्यापक कानून के रूप में देखा जाता है जो कानून प्रवर्तन एजेंसियों को आतंकवाद से प्रभावी ढंग से निपटने के लिये आवश्यक साधन प्रदान करता है।
यह व्यक्तियों और संगठनों को आतंकवादी के रूप में नामित करने की अनुमति देता है, जिससे उनकी जाँच करना, मुकदमा चलाना और आतंकी गतिविधियों को रोकना आसान हो जाता है।
उदाहरण के लिये, सरकार ने UAPA के तहत कई व्यक्तियों और संगठनों को आतंकवादी या आतंकी संगठनों के रूप में नामित किया है (जैसे मसूद अज़हर , हाफ़िज़ सईद, ज़की-उर-रहमान लखवी, दाऊद इब्राहिम, लश्कर -ए- तैयबा, जैश-ए-मोहम्मद और अन्य)।
इससे सरकार को उनकी संपत्ति जब्त करने, उनकी यात्रा को प्रतिबंधित करने और उन पर प्रतिबंध लगाने में मदद मिली है।
निवारक निरोध: UAPA गैर-कानूनी गतिविधियों में शामिल होने के संदिग्ध व्यक्तियों के निवारक निरोध (Preventive Detention) की अनुमति देता है।
समर्थकों का तर्क है कि संभावित खतरों के साकार होने से पहले इन्हें रोकने के लिये यह प्रावधान आवश्यक है, विशेष रूप से ऐसे मामलों में जहाँ औपचारिक परीक्षण या ट्रायल के लिये पर्याप्त सबूत नहीं भी हो सकते हैं।
उदाहरण के लिये, छात्र कार्यकर्ता सफ़ूरा ज़रगर को वर्ष 2020 में दिल्ली में सांप्रदायिक दंगे भड़काने की साजिश का हिस्सा होने के आरोप में UAPA के तहत हिरासत में ले लिया गया था।
सरकार ने आरोप लगाया था कि वह एक प्रतिबंधित चरमपंथी समूह से संलग्न थी और CAA विरोधी विरोध प्रदर्शन आयोजित करने में शामिल थी।
वैश्विक प्रतिबद्धताएँ: समर्थकों का तर्क है कि UAPA आतंकवाद से निपटने के लिये भारत की अंतर्राष्ट्रीय प्रतिबद्धताओं के अनुरूप है।
यह कानून अंतर्राष्ट्रीय आतंकवाद से निपटने के वैश्विक प्रयासों से संरेखित है और आतंकवाद के विरूद्ध संघर्ष में अन्य देशों के साथ सहयोग के लिये एक कानूनी ढाँचा प्रदान करता है।
उदाहरण के लिये, सरकार ने वर्ष 2019 में आतंकवाद के वित्तपोषण के दमन के लिये संयुक्त राष्ट्र अभिसमय (United Nations Convention for the Suppression of the Financing of Terrorism) की पुष्टि की और इसके प्रावधानों को शामिल करने के लिये UAPA में संशोधन किया।
इस संशोधन ने सरकार को आतंकवाद के वित्तपोषण को अपराध घोषित करने और संदिग्ध लेनदेन की रिपोर्ट करने के लिये वित्तीय संस्थानों पर दायित्व लागू करने में सक्षम बनाया।
प्रभावी अभियोजन: UAPA को एक मज़बूत कानूनी साधन के रूप में देखा जाता है जो गैर-कानूनी गतिविधियों में शामिल व्यक्तियों के विरुद्ध मुकदमा चलाने की सुविधा प्रदान करता है।
यह कानून बाधित संचार (intercepted communications), इलेक्ट्रॉनिक साक्ष्य और अन्य आधुनिक जाँच तकनीकों के उपयोग की अनुमति देता है, जिससे आतंकवादी गतिविधियों में संलग्न लोगों के विरुद्ध मामला/केस बनाना आसान हो जाता है।
उदाहरण के लिये, सरकार ने 26/11 मुंबई आतंकी हमले के एकमात्र जीवित पकड़े गए आतंकवादी अजमल कसाब पर मुकदमा चलाने और उसे दोषी ठहराने के लिये UAPA का इस्तेमाल किया था।
सरकार ने हमलों में उसकी संलिप्तता साबित करने के लिये सीसीटीवी फुटेज, फोन रिकॉर्ड, कबूलनामे और फोरेंसिक सबूतों का सहारा लिया।
उसे मौत की सज़ा सुनाई गई और वर्ष 2012 में फाँसी दे दी गई।
निवारक उपाय: UAPA को उन व्यक्तियों एवं संगठनों के विरुद्ध एक निवारक उपाय (Deterrence) के रूप में देखा जाता है जो राष्ट्र की सुरक्षा के लिये हानिकारक गतिविधियों में संलग्न होने के इच्छुक हो सकते हैं।
कानून द्वारा निर्धारित गंभीर दंड और कानूनी परिणामों का उद्देश्य व्यक्तियों को गैर-कानूनी गतिविधियों में भाग लेने या समर्थन करने से हतोत्साहित करना है।
उदाहरण के लिये, वर्ष 2001 में संसद पर हमले का मामला जिसमें 14 लोग मारे गए और 22 लोग घायल हुए।
सरकार ने हमले की साजिश रचने और उसे अंजाम देने के दोषी पाए गए लोगों पर गंभीर दंड आरोपित करने के लिये UAPA का इस्तेमाल किया।
मुकदमे के बाद अफजल गुरु और अन्य को वर्ष 2013 में फाँसी दे दी गई।
विपक्ष में तर्क: 

मूल अधिकारों का उल्लंघन: यह कानून संविधान द्वारा प्रदत्त अभिव्यक्ति, निरायुध सम्मेलन और संगम या संघ निर्माण की स्वतंत्रता जैसे मूल अधिकारों का उल्लंघन करता है।
यह असहमति एवं विरोध को अपराध घोषित करता है और इसका इस्तेमाल सरकार के विरुद्ध आवाज़ उठाने वाले कार्यकर्ताओं, पत्रकारों, छात्रों और अल्पसंख्यकों को निशाना बनाने के लिये किया जा सकता है।
सुरक्षा तंत्र का अभाव: अधिकारियों द्वारा शक्ति के दुरुपयोग को रोकने के लिये कानून में पर्याप्त सुरक्षा उपायों और जवाबदेही तंत्र का अभाव है।
यह केंद्र सरकार को बिना किसी न्यायिक समीक्षा या अपील के अवसर के व्यक्तियों को आतंकवादी के रूप में नामित करने का एकमात्र विवेक सौंपता है।
यह सबूत देने का बोझ भी आरोपी पर डाल देता है, जिससे जमानत या निष्पक्ष सुनवाई प्राप्त करना कठिन हो जाता है।
इसके अलावा, NIA बनाम ज़हूर अहमद शाह वटाली (2020) मामले में सर्वोच्च न्यायालय ने निर्णय दिया कि UAPA के तहत जमानत पर विचार करते समय अदालतों को अभियोजन के मामले/केस के विस्तृत विश्लेषण में संलग्न होने और यह देखने की अनुमति नहीं है कि अभियोजन द्वारा प्रस्तुत साक्ष्य (‘साक्ष्य’ के रूप में उद्धृत) पर्याप्त है भी या नहीं।
बाद में थ्वाहा फज़ल बनाम भारत संघ (2021) मामले में न्यायालय ने UAPA की धाराओं के तहत आरोपित आरोपियों के लिये जमानत प्राप्त करना कुछ आसान बना दिया।
संघीय ढाँचे के विरुद्ध: विरोधी तर्क देते हैं कि यह कानून देश के संघीय ढाँचे के विरुद्ध है, क्योंकि यह विधि-व्यवस्था बनाए रखने और अपराधों की जाँच करने की राज्य सरकारों की शक्तियों का अतिक्रमण करता है।
यह NIA की स्वायत्तता एवं स्वतंत्रता को भी कमज़ोर करता है, जिसे आतंकवाद-निरोध के लिये एक केंद्रीय एजेंसी माना जाता है।
दोषसिद्धि की निम्न दर: इस कानून के तहत दोषसिद्धि की दर निम्न रही है जो प्रकट करता है कि यह अपने उद्देश्यों की प्राप्ति के मामले में अप्रभावी और मनमाना रहा है।
केंद्रीय गृह मंत्रालय के अनुसार, वर्ष 2016 और 2019 के बीच UAPA के तहत दर्ज मामलों में से केवल 2।
2% मामलों में ही न्यायालयों में दोषसिद्धि हुई।
इससे पता चलता है कि इस कानून का इस्तेमाल आतंकवाद पर अंकुश लगाने के बजाय निर्दोष लोगों को परेशान करने और उन्हें डराने-धमकाने के लिये किया जाता है।
न्यायपालिका का क्या दृष्टिकोण रहा है? 
अरूप भुइयां बनाम असम राज्य (2011) मामले में सर्वोच्च न्यायालय ने निर्णय दिया कि किसी प्रतिबंधित संगठन की सदस्यता मात्र से किसी व्यक्ति को दोषी नहीं ठहराया जा सकता।
ऐसा तब किया जा सकता है जब कोई व्यक्ति हिंसा का सहारा लेता है या लोगों को हिंसा के लिये उकसाता है या अव्यवस्था पैदा करने के इरादे से कोई कार्य करता है।
पीपुल्स यूनियन फॉर सिविल लिबर्टीज बनाम भारत संघ (2004) मामले में, न्यायालय ने निर्णय दिया कि यदि आतंकवाद से मुकाबले के प्रयासों में मानवाधिकारों का उल्लंघन किया जाता है तो यह आत्म-पराजय की स्थिति होगी।
भारत संघ बनाम के।
ए।
नजीब (2021) मामले में सर्वोच्च न्यायालय ने कहा कि UAPA के तहत जमानत पर प्रतिबंधों के बावजूद, संवैधानिक न्यायालय जमानत की अनुमति दे सकते हैं यदि उन्हें लगता है कि आरोपी के मूल अधिकारों का उल्लंघन किया गया है।
मज़दूर किसान शक्ति संगठन बनाम भारत संघ (2018) मामले में न्यायालय ने कहा कि सरकारी और संसदीय कृत्यों के विरुद्ध आवाज़ उठाना वैध है।
हालाँकि ऐसे विरोध प्रदर्शन और सभाओं को शांतिपूर्ण एवं अहिंसक/निरायुध होना चाहिये।
UAPA में सुधार के लिये क्या उपाय किये जाने चाहिये? 
कानून में संशोधन करना: शांतिपूर्ण विरोध प्रदर्शन, असहमत विचार और वैचारिक अभिव्यक्ति जैसी संवैधानिक रूप से संरक्षित गतिविधियों को दायरे से बाहर करने के लिये ‘गैर-कानूनी गतिविधि’ और ‘आतंकी कृत्य’ की परिभाषा को स्पष्ट किया जाना चाहिये।
वर्तमान में मौजूद परिभाषाएँ अस्पष्ट, व्यापक एवं व्यक्तिनिष्ठ हैं और इनका उपयोग किसी भी ऐसे कृत्य को अपराध घोषित करने के लिये किया जा सकता है जिसे सरकार अवांछनीय या धमकीपूर्ण मानती है।
असहमति (dissent) अनुच्छेद 19(1)(a) के तहत प्रदत्त अभिव्यक्ति की स्वतंत्रता के अधिकार की एक अनिवार्य विशेषता है, जैसा कि मकबूल फिदा हुसैन बनाम राजकुमार पांडे (2008) मामले में कहा गया था।
सबूत के बोझ को हस्तांतरित करना: सुनिश्चित किया जाए कि सबूत या साक्ष्य प्रदान करने का बोझ अभियोजन पक्ष पर हो, न कि अभियुक्त पर।
UAPA आपराधिक कानून के सामान्य सिद्धांत को ही उलट देता है, जहाँ अभियुक्तों पर ही स्वयं को निर्दोष साबित करने का भार डाल दिया गया है, बजाय इसके कि अभियोजन पर उसे दोषी सिद्ध करने का उत्तरदायित्व हो।
इससे आरोपी को जमानत मिलना या मामले की निष्पक्ष सुनवाई होना अत्यंत कठिन हो जाता है।
एक समीक्षा तंत्र स्थापित करना: कतिपय संघों या व्यक्तियों को गैर-कानूनी या आतंकी के रूप में प्रतिबंधित करने या नामित करने के सरकार के निर्णयों की निगरानी करने और इसे चुनौती देने के लिये एक स्वतंत्र एवं निष्पक्ष समीक्षा तंत्र स्थापित किया जाए।
वर्तमान तंत्र अपर्याप्त और अप्रभावी है, क्योंकि सरकार को अपने कार्यों के लिये कोई कारण या सबूत नहीं देना पड़ता है और समीक्षा न्यायाधिकरण (review tribunal) प्रायः पक्षपाती या सरकार से प्रभावित होता है।
अंतिम उपाय के रूप में UAPA का उपयोग करना: सुनिश्चित किया जाए कि UAPA का उपयोग केवल अंतिम उपाय के रूप में ही किया जाए, न कि सुरक्षा खतरों या सामाजिक अशांति से निपटने के लिये पहली प्रतिक्रिया के रूप में।
UAPA कानून का इस्तेमाल वैध असहमति, आलोचना या विरोध को दबाने या नागरिक समाज के अभिकर्ताओं, पत्रकारों, शिक्षाविदों या मानवाधिकार रक्षकों को परेशान करने, डराने या चुप कराने के लिये नहीं किया जाना चाहिये।
सरकार को सभी नागरिकों के मूल अधिकारों एवं स्वतंत्रता का सम्मान एवं सुरक्षा करनी चाहिये और संघर्षों एवं शिकायतों को हल करने के लिये संवाद, समझौता वार्ता एवं सुलह को अधिमानित या प्रमुख साधन के रूप में उपयोग करना चाहिये।
खाद्य उत्पादन, प्रसंस्करण और वितरण के लिये ज़िम्मेदार कृषि क्षेत्र एक बिलियन से अधिक लोगों को रोज़गार और आजीविका प्रदान करता है।
हम वर्तमान में एक निर्णायक मोड़ पर हैं जहाँ बढ़ती वैश्विक चुनौतियों का सामना कर रहे हैं।
इन चुनौतियों में अपर्याप्त खाद्य उपलब्धता, खाद्य तक सीमित पहुँच और वहनीयता (affordability) संबंधी चिंताएँ शामिल हैं।
इसके साथ ही, खाद्य उत्पादन और खेती के नकारात्मक प्रभावों के कारण पर्यावरणीय, सामाजिक और स्वास्थ्य संबंधी प्रच्छन्न लागतें (hidden costs) उत्पन्न होती हैं।
संयुक्त राष्ट्र के खाद्य एवं कृषि संगठन (FAO) ने अपनी ‘द स्टेट ऑफ फूड एंड एग्रीकल्चर, 2023 में कृषि-खाद्य प्रणालियों (agrifood systems) की इन ‘प्रच्छन्न लागतों’ को उजागर किया है और उनके प्रभाव के बारे में विचार किया है।
खाद्य और कृषि की प्रच्छन्न लागत:
कृषि-खाद्य प्रणालियों की प्रच्छन्न लागतों में ग्रीनहाउस गैस (GHG) एवं नाइट्रोजन उत्सर्जन जल उपयोग, भूमि-उपयोग परिवर्तन से उत्पन्न पर्यावरणीय लागत, अस्वास्थ्यकर आहार पैटर्न के कारण उत्पादकता में होने वाले हानियों से संबंधित स्वास्थ्य लागत और गरीबी एवं अल्पपोषण से जुड़ी उत्पादकता हानियों से उत्पन्न सामाजिक लागत शामिल हैं।
‘द स्टेट ऑफ फूड एंड एग्रीकल्चर, 2023 154 देशों में राष्ट्रीय स्तर पर कृषि-खाद्य प्रणालियों की प्रच्छन्न लागत का आकलन करने का FAO का पहला प्रयास है।
वैश्विक संदर्भ में रिपोर्ट की मुख्य बातें:
वर्ष 2020 में क्रय शक्ति समता (PPP) पर कृषि-खाद्य प्रणालियों की वैश्विक परिमाणित प्रच्छन्न लागत लगभग 12।
7 ट्रिलियन डॉलर थी, जो वैश्विक सकल घरेलू उत्पाद (PPP के संदर्भ में) के लगभग 10% के बराबर है।
वैश्विक स्तर पर, वर्ष 2020 में मात्राबद्ध प्रच्छन्न लागतों (quantified hidden costs) का 73% आहार पैटर्न से जुड़ा था जिसके कारण मोटापा और गैर-संचारी रोग (NCDs) उत्पन्न हुए, जिससे फिर श्रम उत्पादकता की हानि हुई।
कृषि से संबद्ध मात्रात्मक पर्यावरणीय प्रच्छन्न लागत, जो मात्रात्मक प्रच्छन्न लागतों के 20% से अधिक के लिये ज़िम्मेदार है, कृषि मूल्यवर्द्धित के लगभग एक-तिहाई भाग के बराबर है।
सामाजिक पक्ष के मामले में यह अनुमान लगाया गया है कि कृषि-खाद्य प्रणालियों में कार्यरत मध्यम गरीबों की आय को निम्न-आय देशों में 57% और निम्न-मध्यम-आय देशों में 27% तक बढ़ाने की आवश्यकता है ताकि यह सुनिश्चित हो सके कि वे मध्यम गरीबी रेखा (moderate poverty line) से ऊपर हैं।
रिपोर्ट में कृषि-खाद्य प्रणालियों को रूपांतरित करने के लिये निर्णय-निर्माण में इन लागतों को शामिल करने की तत्काल आवश्यकता को उजागर किया गया है।
भारत के संदर्भ में रिपोर्ट में क्या कहा गया है? 
भारत की कृषि-खाद्य प्रणालियों की कुल प्रच्छन्न लागत लगभग 1।
1 ट्रिलियन अमेरिकी डॉलर थी, जो चीन और संयुक्त राज्य अमेरिका के बाद विश्व में तीसरी सबसे बड़ी लागत है।
FAO की रिपोर्ट के अनुसार, कृषि-खाद्य प्रणालियों से संबद्ध कुल 12।
7 ट्रिलियन अमेरिकी डॉलर की वैश्विक मात्राबद्ध प्रच्छन्न लागत में भारत की हिस्सेदारी 8।
8% थी, जबकि चीन ने इसमें 20% और अमेरिका ने 12।
3% का योगदान किया।
भारत में प्रच्छन्न लागतों में बीमारी के बोझ (आहार पैटर्न से उत्पादकता हानि) की सबसे अधिक हिस्सेदारी थी (60%), जबकि इसके बाद कृषि-खाद्य श्रमिकों के बीच गरीबी की सामाजिक लागत (14%) और फिर नाइट्रोजन उत्सर्जन की पर्यावरणीय लागत (13%) की हिस्सदारी थी।
रिपोर्ट में सभी को स्वस्थ एवं पर्यावरणीय रूप से संवहनीय आहार प्रदान करने के लिये कृषि-खाद्य प्रणालियों को रूपांतरित करने के लिये समर्थन को पुनरुद्देशित करने के महत्त्व पर बल दिया गया है।
गहन कृषि पद्धतियाँ भारत में प्रच्छन्न लागतों को कैसे प्रभावित कर रही हैं? 
समाज पर प्रभाव: 
स्वदेशी प्रणाली का पतन: बहुराष्ट्रीय निगमों से खरीदे गए बीजों के प्रवेश और उर्वरकों के उपयोग ने बीज संप्रभुता (seed sovereignty) को नष्ट कर दिया है, स्वदेशी ज्ञान प्रणालियों को बाधित किया है और दालों एवं मोटे अनाजों जैसी विभिन्न प्रकार की फसलों से एकल-फसल रोपण की ओर संक्रमण को प्रेरित किया है।
दूसरी ओर, भारत में पारंपरिक खेती का दृष्टिकोण फसलों की एक विस्तृत शृंखला पर केंद्रित रहा है जो स्थिरता प्रदान करता है और प्रकृति के साथ अधिक तालमेल रखता है।
भारत के गढ़वाल हिमालयी क्षेत्र में ‘बारहनाजा’ (बारह अनाज) एक फसल विविधीकरण प्रणाली है जो एक वर्ष में 12 फसलों की खेती पर केंद्रित है।
ऋणग्रस्तता में वृद्धि : कृषि आदानों/इनपुट के निजीकरण और विनियमन से कृषक परिवारों में ऋणग्रस्तता भी बढ़ गई है।
वर्ष 2013 में भारत में किसान परिवार का ऋण-परिसंपत्ति अनुपात (debt-to-asset ratio) वर्ष 1992 की तुलना में 630% अधिक पाया गया।
निम्न कृषि आय: भारत में कृषि तेज़ी से अव्यवहार्य होती गई है जहाँ एक किसान परिवार की औसत मासिक घरेलू आय महज 10,816 रुपए है।
पारिस्थितिकी पर प्रभाव: 
मृदा उर्वरता में गिरावट: उचित फसल चक्र (crop rotation) का पालन किये बिना ‘मोनोकल्चर’ और गहन खेती (intensive farming) जैसे अभ्यास मृदा से विशिष्ट पोषक तत्वों को समाप्त कर सकते हैं।
भूजल का अत्यधिक दोहन: भारत में कृषि सिंचाई पर बहुत अधिक निर्भर करती है ताकि फसलों के लिये नियमित एवं पर्याप्त जल आपूर्ति सुनिश्चित हो सके।
इस प्रवृत्ति के परिणामस्वरूप भूजल का अत्यधिक दोहन हुआ है जिसके प्रतिकूल पारिस्थितिक परिणाम उत्पन्न हुए हैं।
स्वास्थ्य पर प्रभाव: 
चावल और गन्ने की खेती का विस्तार जैव विविधता को प्रभावित कर रहा है; यह भूजल संसाधनों पर दबाव को बढ़ाता है और वायु एवं जल प्रदूषण में योगदान देता है।
भारत में कृषि-खाद्य प्रणालियों की प्रच्छन्न लागत को कम करने के लिये आगे की राह: 
फसल विविधीकरण: मृदा की उर्वरता को बढ़ाने, कीटों एवं बीमारियों के जोखिम को कम करने और कृषि में समग्र प्रत्यास्थता में सुधार लाने के लिये फसल विविधीकरण (crop diversification) एवं चक्रण (crop rotation) को बढ़ावा देना।
जलवायु-प्रत्यास्थी फसल किस्मों की खेती करना: ऐतिहासिक रूप से स्थानीय जलवायु परिस्थितियों के प्रति प्रत्यास्थता प्रदर्शित करने वाली फसल किस्मों की पहचान करने और उनका उपयोग करने के लिये पारंपरिक कृषि ज्ञान को आधुनिक वैज्ञानिक विधियों के साथ संयुक्त किया जाना चाहिये।
उदाहरण के लिये, उप-सहारा अफ्रीका में सूखा-सहिष्णु मक्के की किस्मों को विकसित और प्रसारित किया गया है, जिससे लाखों छोटे किसानों को लाभ प्राप्त हुआ है।
लक्षित सिंचाई (Precision Irrigation): इसका उद्देश्य जल उपयोग दक्षता को अधिकतम करना है, जहाँ सुनिश्चित हो कि जल की प्रत्येक बूँद पौधों के विकास में प्रभावी ढंग से योगदान करे।
जल उपयोग दक्षता को अधिकतम करने और पर्यावरणीय नकारात्मक प्रभावों को कम करने के लिये ड्रिप एवं स्प्रिंकलर सिंचाई का उपयोग किया जाता है।
परिवर्तनीय दर उर्वरकीकरण (Variable Rate Fertilization): यह एक कृषि पद्धति है जिसमें मृदा के पोषक तत्वों के स्तर, फसल की आवश्यकताओं और अन्य प्रासंगिक कारकों में भिन्नता के आधार पर खेत में उर्वरकों के अनुप्रयोग को समायोजित करना शामिल है।
प्रत्येक फसल और क्षेत्र की विशिष्ट आवश्यकताओं के अनुरूप उर्वरक अनुप्रयोग के लिये मृदा परीक्षण, रिमोट सेंसिंग और परिशुद्ध कृषि प्रौद्योगिकियों का उपयोग कर परिवर्तनीय दर उर्वरकीकरण की स्थिति प्राप्त की जा सकती है।
सरकारी नीति परिवर्तन: 
सरकारी नीति परिवर्तन कराधान, सब्सिडी और विधान निर्माण के माध्यम से प्रच्छन्न कृषि-खाद्य लागत को कम कर सकते हैं।
जोखिमों और ज़िम्मेदारियों को साझा कर, सार्वजनिक और निजी दोनों ही संस्थाएँ कृषि क्षेत्र में चुनौतियों का प्रबंधन करने और उनका शमन करने के लिये मिलकर कार्य कर सकती हैं।
कृषि-खाद्य व्यवसाय में न्याय की स्थिति का निर्माण : 
अंतर-पीढ़ीगत न्याय (Intergenerational Justice): कृषि-खाद्य व्यवसाय के नकारात्मक ऐतिहासिक प्रभावों की ज़िम्मेदारी लें और उनका समाधान करें।
अंतरा-पीढ़ीगत न्याय (Intragenerational Justice): यह किसानों के लिये उचित मुआवजे की रणनीतियों के साथ मौजूदा पीढ़ी के भीतर संसाधनों के समान वितरण को सुनिश्चित करने पर केंद्रित है।
अंतर्जातीय न्याय (Interspecies Justice): मानव असाधारणता (human exceptionalism) को अस्वीकार करें तथा जैव विविधता एवं पारिस्थितिक तंत्र के मूल्य का उचित हिसाब रखें, उसकी रक्षा करें और उसका पुनरुद्धार करें।
FAO का वास्तविक लागत लेखांकन दृष्टिकोण: 
FAO का वास्तविक लागत लेखांकन दृष्टिकोण (True Cost Accounting Approach)—जो उद्योग की पर्यावरणीय, सामाजिक, स्वास्थ्य संबंधी एवं आर्थिक लागत और लाभों को महत्त्व देता है—का उपयोग कृषि-खाद्य कंपनियों की प्रच्छन्न लागत से निपटने के लिये किया जा सकता है।
इसमें व्यवसायों के उत्पादन, प्रसंस्करण और अपने उत्पादों को बढ़ावा देने के तरीके को विनियमित करना शामिल होगा।
UAPA भारत के आतंकवाद विरोधी प्रयासों में एक शक्तिशाली उपकरण या साधन है, लेकिन व्यक्तिगत स्वतंत्रता पर इसके प्रभाव को लेकर चिंताएँ बनी हुई हैं।
इसके समर्थक राष्ट्रीय सुरक्षा और आतंकवाद-निरोध के पक्ष पर बल देते हैं, जबकि इसके आलोचक अधिकारों के संभावित उल्लंघन और दोषसिद्धि की निम्न दर की ओर इशारा करते हैं।
सुरक्षा और नागरिक स्वतंत्रता के बीच संतुलन निर्माण के लिये विचारशील संशोधन, सम्यक प्रक्रिया के प्रति प्रतिबद्धता और UAPA के विवेकपूर्ण उपयोग की आवश्यकता है, जो भारत में एक अधिक प्रभावकारी आतंकवाद विरोधी रणनीति को आकार दे सकेगा।
“निर्धनता मानव सुख/खुशहाली की प्रबल शत्रु है; यह निश्चित रूप से स्वतंत्रता को नष्ट करती है और यह कुछ गुणों को अव्यवहारिक जबकि अन्य को अत्यंत कठिन बना देती है।
” 
इसके ठीक विपरीत, आय के संदर्भ में गरीबी या निर्धनता के पारंपरिक मापन सीमित हैं और केवल निर्वाह के लिये संसाधनों की कमी पर संकीर्ण रूप से केंद्रित हैं।
लेकिन गरीबी मात्र निर्वाह तक ही सीमित विषय नहीं है।
नोबेल पुरस्कृत अर्थशास्त्री अमर्त्य सेन ने क्षमता और कार्यप्रणाली पर ध्यान केंद्रित करते हुए—जिसे लोकप्रिय रूप से ‘क्षमता दृष्टिकोण’ (capability approach) के रूप में जाना जाता है, कल्याण (well-being) पर एक समृद्ध, अभिनव एवं व्यापक परिप्रेक्ष्य का नेतृत्व किया है।
अमर्त्य सेन का क्षमता दृष्टिकोण:
अमर्त्य सेन का क्षमता दृष्टिकोण व्यक्तिगत कल्याण और सामाजिक व्यवस्थाओं के मूल्यांकन के लिये एक मानक ढाँचा है।
यह उन वास्तविक अवसरों या स्वतंत्रताओं पर ध्यान केंद्रित करता है जो लोगों के लिये अपनी खुशहाली, पसंदों या संसाधनों के बजाय उस तरह के जीवन को प्राप्त करने के लिये आवश्यक हैं जिन्हें वे महत्त्व देते हैं।
डा।
सेन के अनुसार क्षमता दृष्टिकोण के दो मुख्य घटक हैं: कार्यप्रणाली (Functionings) और क्षमता (Capabilities)।
कार्यप्रणाली होने और करने की मूल्यवान स्थितियाँ (valuable states of being and doing) हैं जिन्हें एक व्यक्ति प्राप्त कर सकता है, जैसे स्वस्थ, शिक्षित या सामाजिक रूप से सक्रिय होना।
क्षमताएँ वैकल्पिक कार्यप्रणालियों का वह समूह है जिसे कोई व्यक्ति अपनी व्यक्तिगत और सामाजिक परिस्थितियों को देखते हुए चुन सकता है।
उदाहरण के लिये, किसी व्यक्ति में सुपोषित होने या अल्पपोषित होने की क्षमता हो सकती है, जो खाद्य तक उनकी पहुँच और उनके आहार विकल्पों पर निर्भर करता है।
अमर्त्य सेन का तर्क है कि क्षमता दृष्टिकोण उपयोगितावाद (utilitarianism) और संसाधनवाद (resourcism) जैसे अन्य दृष्टिकोणों की तुलना में मानव कल्याण का आकलन करने का बेहतर तरीका है।
उनका दावा है कि ये दूसरे दृष्टिकोण मानव जीवन की विविधता और जटिलता के प्रति या तो बहुत संकीर्ण हैं या अत्यंत असंवेदनशील हैं।
उपयोगितावाद उन विकल्पों के चयन से संबंधित है जो अत्यंत प्रसन्नता या इच्छाओं की संतुष्टि की ओर ले जाते हैं।
जबकि संसाधनवाद इस विषय से संबंधित है कि समाज में आय, धन या कल्याण जैसे संसाधनों को किस प्रकार वितरित किया जाता है।
अमर्त्य सेन के लिये विकास का अंतिम लक्ष्य है लोगों की क्षमताओं का विस्तार करना, न कि केवल उनकी आय या उपयोगिताओं का।
सेन के क्षमता दृष्टिकोण ने मानव विकास सूचकांक (Human Development Index- HDI) के सृजन को प्रेरित किया है।
मानव विकास सूचकांक (HDI):
HDI एक समग्र सूचकांक है जो मानव विकास के तीन आयामों को संयुक्त करता है: स्वास्थ्य, शिक्षा और जीवन स्तर।
यह 0 से 1 के दायरे में होता है जहाँ उच्च मान उच्च मानव विकास का संकेत देते हैं।
HDI की गणना संयुक्त राष्ट्र विकास कार्यक्रम (UNDP) द्वारा की जाती है और इसे ‘मानव विकास रिपोर्ट’ में प्रतिवर्ष प्रकाशित किया जाता है।
HDI अकेले गरीबी के विभिन्न आयामों और जटिलताओं को पूर्णरूपेण प्रकट नहीं कर सकता था, इसलिये HDI को पूरकता प्रदान करने के लिये बहुआयामी गरीबी सूचकांक (Multidimensional Poverty Index- MPI) की अवधारणा पेश की गई।
MPI क्या है और यह HDI से किस प्रकार भिन्न है? 
बहुआयामी गरीबी सूचकांक (MPI): 
MPI गरीबी का मापन है जो स्वास्थ्य, शिक्षा और जीवन स्तर जैसे विभिन्न आयामों में लोगों के समक्ष विद्यमान विभिन्न अभावों को दर्शाता है।
MPI को ‘ऑक्सफोर्ड पॉवर्टी एंड ह्यूमन डेवलपमेंट इनिशिएटिव’ (OPHI) और संयुक्त राष्ट्र विकास कार्यक्रम (UNDP) द्वारा विकसित किया गया और इसे मानव विकास रिपोर्ट में प्रकाशित किया जाता है।
MPI की गणना बहुआयामी रूप से गरीब लोगों के प्रतिशत (incidence or headcount ratio) के साथ उन आयामों की औसत संख्या जिनमें वे वंचित हैं (intensity) के गुणन के माध्यम से की जाती है।
अर्थात् MPI = H x A (incidence x intensity) 
MPI 0 से 1 के दायरे में होता है, जहाँ उच्च मान बहुआयामी गरीबी के उच्च स्तर का संकेत देते हैं।
MPI बनाम HDI: 
बहुआयामी गरीबी सूचकांक 
मानव विकास सूचकांक 
व्यक्तियों के अभावों/वंचनाओं को तीन आयामों में मापता है: स्वास्थ्य, शिक्षा और जीवन स्तर 
देश की उपलब्धियों को तीन आयामों में मापता है: जीवन प्रत्याशा, शिक्षा और प्रति व्यक्ति आय 
गरीबी की तीव्रता और स्थिति (intensity and incidence) को ग्रहण करने के लिये 10 संकेतकों का उपयोग करता है 
मानव विकास के औसत स्तर को ग्रहण करने के लिये 3 संकेतकों का उपयोग करता है 
0 से 1 के दायरे में होता है, जहाँ 0 का अर्थ है गरीबी का नहीं होना और 1 का अर्थ है चरम गरीबी  
0 से 1 के दायरे में होता है, जहाँ 0 का अर्थ है निम्न मानव विकास और 1 का अर्थ है अत्यंत उच्च मानव विकास  
इसे UNDP और OPHI द्वारा वार्षिक रूप से प्रकाशित किया जाता है 
इसे UNDP द्वारा वार्षिक रूप से प्रकाशित किया जाता है 
अन्य महत्त्वपूर्ण बिंदु: 
MPI बहुआयामी रूप से गरीब लोगों की संख्या एवं प्रतिशत और उनके समक्ष विद्यमान अभावों की औसत संख्या को प्रकट कर यह चिन्हित कर सकता है कि कौन लोग गरीब हैं और वे किस प्रकार गरीब हैं।
विभिन देशों के अंदर असमानताओं एवं गरीबी के पैटर्न को प्रकट करने के लिये MPI को क्षेत्रों, जातीय समूहों या अन्य श्रेणियों के आधार पर भी विभाजित किया जा सकता है।
भारत में MPI की गणना: 
भारत में MPI की गणना नीति आयोग (NITI Aayog) OPHI और UNDP के सहयोग से की जाती है।
नीति आयोग राष्ट्रीय MPI के लिये नोडल एजेंसी है, जो राज्यों और केंद्रशासित प्रदेशों को उनके प्रदर्शन के आधार पर रैंकिंग प्रदान करता है।
आँकड़ों के लिये प्राथमिक डेटा स्रोत के रूप में राष्ट्रीय परिवार स्वास्थ्य सर्वेक्षण-5 (NFHS-5) की मदद ली गई थी।
MPI 2023 के आँकड़े पर सवाल क्यों उठाये जा रहे हैं? 
MPI मूल्यों में तेज़ी से कमी: वर्ष 2015-16 और 2019-21 के बीच भारत के राष्ट्रीय MPI मूल्य के 24।
85% से घटकर 14।
96% होने को इसकी वैधता के लिये प्रश्नगत किया जा रहा है।
9।
89% की यह कमी गरीबी के स्तर में पर्याप्त सुधार का संकेत देती है, जो इंगित करती है कि इस अवधि के दौरान लगभग 135।
5 मिलियन लोग गरीबी से बाहर निकले हैं।
लेकिन इन अनुमानों को भ्रामक और गलत सूचना से युक्त माना जा रहा है।
कोविड-19 महामारी के प्रभाव को नजरअंदाज करना: MPI मूल्यों में भारी कमी वर्ष 2020-21 में कोविड-19 महामारी के कारण हुए आर्थिक एवं सामाजिक व्यवधानों को परिलक्षित नहीं कर पा रही है।
MPI अनुमानों में भारतीय अर्थव्यवस्था के आर्थिक आघातों और उसके बाद के संघर्षों पर पर्याप्त रूप से विचार नहीं किया गया है, जिससे गरीबी स्तर में कथित सुधारों की सटीकता पर सवाल उठते हैं।
भारत में MPI की गणना से जुड़ी प्रमुख समस्याएँ: 
एकसमान भार के साथ एकत्रीकरण: UNDP के मानव विकास सूचकांक के ही समान MPI में भी उपयोग की जाने वाली पद्धति में एकसमान भार (uniform weighting) के साथ एकत्रीकरण शामिल है।
इसका अर्थ यह है कि समग्र सूचकांक की गणना में सभी आयामों को एकसमान महत्त्व दिया जाता है।
यह दृष्टिकोण विभिन्न अभावों के अलग-अलग महत्त्व को ध्यान में न रखते हुए गरीबी की जटिलताओं को अतिसरलीकृत कर सकता है।
राष्ट्रीय MPI राज्यों और ज़िलों में भी सभी संकेतकों के लिये समान भार और कट-ऑफ का उपयोग करता है, जो देश की विविधता एवं विषमता के प्रतिबिंबन में चूक सकता है।
उदाहरण के लिये, बिजली के लिये वंचना कटौती (deprivation cut-off) का अर्थ है दिन में कम से कम चार घंटे बिजली तक पहुँच, जो कुछ क्षेत्रों या खंडों के लिये उपयुक्त नहीं भी हो सकता है।
डेटा स्रोत संबंधी समस्याएँ: MPI राष्ट्रीय परिवार स्वास्थ्य सर्वेक्षण 4 और 5 के डेटा पर निर्भर करता है।
आलोचकों का तर्क है कि ये सर्वेक्षण सटीक अनुमान के लिये पर्याप्त विस्तृत नहीं हैं और NFHS-5 की विश्वसनीयता के बारे में पहले से चिंताएँ मौजूद हैं जहाँ खुले में शौच के संबंध में सरकारी दावों से इसका विरोधाभास नज़र आया था।
MPI इन समस्याओं के बावजूद NFHS आँकड़ों की सीमितता को उपयुक्त रूप से संबोधित किये बिना इनका उपयोग करता है।
NFHS को प्रत्येक पाँच वर्ष पर किया जाता है, जिसका अर्थ यह निकलता है कि MPI देश में गरीबी की स्थिति में नवीनतम परिवर्तनों को चिह्नित कर सकने में सक्षम नहीं हो सकता।
प्रासंगिक डेटा स्रोतों का उपयोग नहीं करना: MPI घरेलू उपभोग व्यय पर राष्ट्रीय नमूना सर्वेक्षण (NSS) के 75वें दौर के डेटा को शामिल नहीं करता है।
NFHS डेटा को NSS डेटा के साथ संयुक्त करने से बहुआयामी गरीबी की अधिक व्यापक एवं सटीक तस्वीर मिल सकती है।
लेकिन इस प्रासंगिक डेटा स्रोत को आकलन प्रक्रिया से बाहर रखा गया है।
लुप्त आयाम: राष्ट्रीय MPI में गरीबी के कुछ महत्त्वपूर्ण आयाम शामिल नहीं हैं, जैसे सामाजिक अपवर्जन, भेदभाव, हिंसा, असुरक्षा और पर्यावरणीय गिरावट, जो गरीबों के जीवन की गुणवत्ता को प्रभावित कर सकते हैं।
इसके अलावा, कुछ संकेतक, जैसे कि पोषण और शिक्षा, इन आयामों के बहुआयामी पहलुओं (जैसे भोजन की गुणवत्ता और अधिगम प्रतिफल) को दायरे में ले सकते हैं।
अंतरा-घरेलू अंतर (Intra-household Differences): राष्ट्रीय MPI गरीबी में विद्यमान अंतरा-घरेलू अंतर, विशेष रूप से लिंग एवं आयु असमानताओं को दायरे में ले सकने में अक्षम सिद्ध हो सकता है, क्योंकि यह विश्लेषण की इकाई के रूप में परिवार या घर का उपयोग करता है।
यह घर के विभिन्न सदस्यों—जैसे महिलाओं, बच्चों, वृद्धजनों और दिव्यांगजनों द्वारा सामना किये जाने वाले अभावों में भिन्नता की अनदेखी कर सकता है।
MPI में सुधार के लिये उपाय:
आय में उतार-चढ़ाव के लिये समायोजन: राज्य की प्रति व्यक्ति आय में भारी कमी के कारण MPI में बढ़ोतरी को देखते हुए, आय में उतार-चढ़ाव के लिये एक तंत्र लागू करने पर विचार किया जाना चाहिये।
इसमें समय के साथ आर्थिक प्रभावों को पकड़ने के लिये तकनीकों को सुचारू करना या विलंबित आय चर (lagged income variable) को शामिल करना शामिल हो सकता है।
गतिशील शहरी-ग्रामीण प्रवासन प्रभाव: शहरी स्थानों पर गतिशील कारकों के प्रभाव को, विशेष रूप से कोविड-19 महामारी के दौरान ‘रिवर्स माइग्रेशन’ पर विचार करते हुए, स्वीकार करें।
एक ऐसा मॉडल विकसित करें जो ग्रामीण-शहरी प्रवास के बदलते पैटर्न और जीवन स्थितियों एवं MPI पर इसके प्रभावों को दर्शाता हो।
शिक्षा पर व्यय पर बल देना: स्वास्थ्य देखभाल और शिक्षा व्यय दोनों ही निम्न MPI से जुड़े हैं, जहाँ शिक्षा की लोच अधिक है (पूर्ण मूल्य में), जिसका अर्थ यह है कि शिक्षा में 1% की वृद्धि स्वास्थ्य देखभाल में समान वृद्धि की तुलना में MPI को अधिक कम कर देती है।
चूँकि राज्य-स्तरीय अनुमान शैक्षिक व्यय में गिरावट का संकेत देते हैं, MPI में वृद्धि की संभावना है।
अपराधी सांसदों के प्रभाव को कम करना: आपराधिक मामलों से संबद्ध सांसदों की हिस्सेदारी और उच्च MPI के बीच के संबंध को देखते हुए, इस प्रभाव को कम करने के लिये रणनीतियाँ तलाशी जाएँ।
इसमें भ्रष्टाचार पर अंकुश लगाना, पारदर्शिता बढ़ाना और विधायी निकायों के भीतर आपराधिक तत्वों द्वारा उत्पन्न चुनौतियों का समाधान करने के लिये नीतिगत पहलें करना शामिल हो सकता है।
एक अध्ययन के अनुसार, यदि राज्य के कुल सांसदों में आपराधिक मामलों से संबद्ध सांसदों की हिस्सेदारी 20% से अधिक हुई तो MPI भी उतना ही उच्च हुआ।
संवेदनशीलता विश्लेषण: MPI मॉडल की सुदृढ़ता का परीक्षण करने के लिये संवेदनशीलता विश्लेषण (Sensitivity Analysis) करें।
इसमें यह समझने के लिये अलग-अलग प्रमुख पैरामीटर शामिल हैं कि इनपुट में परिवर्तन परिणामों को कैसे प्रभावित करते हैं; इस प्रकार, ये MPI गणना की स्थिरता एवं विश्वसनीयता के बारे में अंतर्दृष्टि प्रदान करते हैं।
नीति अनुशंसाएँ: गरीबी के चिह्नित चालकों को संबोधित करने पर लक्षित नीति अनुशंसाओं को सूचना-संपन्न करने के लिये निष्कर्षों का उपयोग करें।
इसमें उन नीतियों की वकालत करना शामिल हो सकता है जो आय स्थिरता, शिक्षा एवं स्वास्थ्य देखभाल में लक्षित निवेश और विधायी निकायों में भ्रष्टाचार एवं आपराधिकता से निपटने के उपायों को बढ़ावा देती हैं।
अंतर्राष्ट्रीय मुद्रा कोष (IMF) की नवीनतम वार्षिक परामर्श रिपोर्ट में भारत की आर्थिक वृद्धि के लिये एक संतुलित संभावना का अनुमान लगाया गया है।
रिपोर्ट में भारत के प्रभावी मुद्रास्फीति प्रबंधन को चिह्नित किया गया है लेकिन इसने भारत के ऋणों की दीर्घकालिक संवहनीयता के बारे में चिंताएँ भी व्यक्त की हैं।
रिपोर्ट में दीर्घावधि में ऋण प्रबंधन के लिये एक विवेकपूर्ण दृष्टिकोण की आवश्यकता पर बल दिया गया है।
IMF रिपोर्ट में प्रकट मुख्य बातें
भारत के ऋणों की दीर्घकालिक संवहनीयता पर चिंताएँ: प्रतिकूल परिस्थितियों में भारत का सरकारी ऋण वर्ष 2028 तक सकल घरेलू उत्पाद के 100% तक पहुँच सकता है।
भारत की विनिमय दर व्यवस्था का पुनर्वर्गीकरण: IMF ने भारत की विनिमय दर व्यवस्था (exchange rate regime) को पुनर्वर्गीकृत किया और इसे ‘फ्लोटिंग’ (floating) के बजाय ‘स्थिरीकृत व्यवस्था’ (stabilised arrangement) के रूप में लेबल किया।
जो भारत के मुद्रा प्रबंधन के तरीके बारे में व्याप्त धारणा में बदलाव का संकेत देता है।
एक स्थिरीकृत व्यवस्था में सरकार विनिमय दर तय करती है, जबकि फ्लोटिंग विनिमय दर प्रणाली में यह विदेशी मुद्रा बाज़ार में मांग एवं आपूर्ति बलों द्वारा निर्धारित की जाती है।
ऋण प्रबंधन में उच्च दीर्घकालिक जोखिम: ऋण प्रबंधन में दीर्घकालिक जोखिम उच्च हैं क्योंकि भारत के जलवायु परिवर्तन शमन लक्ष्यों तक पहुँचने के लिये वृहत निवेश की आवश्यकता है।
सार्वजनिक ऋण (Public Debt) क्या है?
परिचय:
सार्वजनिक ऋण से तात्पर्य उस कुल धनराशि से है जो बाह्य ऋणदाताओं और घरेलू ऋणदाताओं का सरकार पर बकाया है।
भारत में सार्वजनिक ऋण में केंद्र सरकार के वे सभी दायित्व (obligations) शामिल होते हैं जिन्हें भारत की संचित निधि (Consolidated Fund of India) से धन का उपयोग कर निपटाया जाना आवश्यक होता है।
मुख्य प्रकार:
बाह्य ऋण: यह किसी देश के ऋण का वह भाग है जो विदेशी ऋणदाताओं का बकाया है।
इन विदेशी ऋणदाताओं में विदेशी सरकारें, अंतर्राष्ट्रीय संगठन और देश के बाहर की निजी संस्थाएँ शामिल हैं।
आंतरिक ऋण: यह देश के अंदर व्यक्तियों, बैंकों और अन्य घरेलू संस्थानों सहित विभिन्न उधारदाताओं का सरकार पर बकाया ऋण है।
आंतरिक ऋण को आगे विपणन योग्य और गैर-विपणन योग्य प्रतिभूतियों (marketable and non-marketable securities) में वर्गीकृत किया गया है।
उद्देश्य:
सरकारी व्यय का वित्तपोषण: इसका एक प्राथमिक उद्देश्य सरकारी व्यय के लिये, विशेष रूप से बजट घाटे के दौरान, धन का एक स्थिर एवं विश्वसनीय स्रोत प्रदान करना है।
अर्थव्यवस्था को स्थिर करना: सार्वजनिक ऋण को आर्थिक मंदी के दौरान अर्थव्यवस्था को स्थिर करने के लिये रणनीतिक रूप से प्रति-चक्रीय उपाय (counter-cyclical measure) के रूप में उपयोग किया जा सकता है।
उधार के माध्यम से सरकारी व्यय की वृद्धि आर्थिक गतिविधियों को प्रोत्साहित कर सकती है।
तरलता का प्रबंधन: सार्वजनिक ऋण वित्तीय प्रणाली के भीतर तरलता के प्रबंधन के लिये एक उपकरण के रूप में कार्य कर सकता है, जिससे सरकारों को धन आपूर्ति और ब्याज दरों को नियंत्रित करने की अनुमति मिलती है।
विकास योजनाओं का वित्तपोषण: सार्वजनिक ऋण का उपयोग सड़कों, पुलों और सार्वजनिक उपयोगिताओं के निर्माण सहित महत्त्वपूर्ण अवसंरचना परियोजनाओं को वित्तपोषित करने के लिये किया जा सकता है, जिससे आर्थिक विकास को बढ़ावा मिलता है और शिक्षा, स्वास्थ्य सेवाओं एवं अन्य आवश्यक क्षेत्रों की उन्नति में सहायता मिलती है।
मापन तंत्र:
सार्वजनिक ऋण को देश के सकल घरेलू उत्पाद (GDP) के प्रतिशत के रूप में व्यक्त किया जाता है, जिसे ऋण-जीडीपी अनुपात (debt-to-GDP ratio) के रूप में जाना जाता है।
उच्च अनुपात अर्थव्यवस्था के आकार के सापेक्ष बड़े ऋण बोझ को इंगित करता है।
भारत में सार्वजनिक ऋण प्रबंधन के लिये प्रमुख चिंताएँ कौन-सी हैं?
भारत में सार्वजनिक ऋण का बढ़ता स्तर:
मार्च 2023 के अंत में केंद्र सरकार का ऋण 155।
6 ट्रिलियन रुपए (सकल घरेलू उत्पाद का 57।
1%) था, जबकि राज्य सरकार कुल ऋण बोझ में सकल घरेलू उत्पाद के लगभग 28% का योगदान कर रहे थे।
भारत का सार्वजनिक ऋण-जीडीपी अनुपात वर्ष 2005-06 में 81% से कुछ बढ़कर वर्ष 2021-22 में 84% हो गया, जो वर्ष 2022-23 में पुनः 81% हो गया।
उच्च-ब्याज भुगतान:
भारत में ब्याज भुगतान सकल घरेलू उत्पाद के 5% से अधिक और राजस्व प्राप्तियों का औसतन 25% है जो शिक्षा और स्वास्थ्य देखभाल जैसे महत्त्वपूर्ण क्षेत्रों पर सरकारी व्यय से कहीं अधिक है।
राजकोषीय नीति पर सीमाएँ:
सार्वजनिक ऋण का उच्च स्तर आर्थिक मंदी के समय प्रति-चक्रीय राजकोषीय उपायों को लागू करने की सरकार की क्षमता को सीमित कर सकता है।
यह सीमा झटके और आर्थिक चुनौतियों का जवाब देने में सरकार की प्रभावशीलता को बाधित कर सकती है।
निम्न क्रेडिट रेटिंग:
लगातार उच्च घाटा और ऋण स्तर रेटिंग एजेंसियों द्वारा निम्न सॉवरेन रेटिंग का कारण बन सकता है जिससे बाहरी वाणिज्यिक उधार की लागत बढ़ सकती है, जिससे सरकार के लिये अंतर्राष्ट्रीय बाज़ारों से धन जुटाना अधिक महँगा हो जाएगा।
सार्वजनिक धन का दुरुपयोग और भावी नागरिकों पर बोझ:
एक बड़ी धनराशि सरकारी विभागों को आवंटित की जाती है जहाँ भ्रष्टाचार, रिश्वतखोरी और नौकरशाही बाधाएँ व्याप्त हैं, जिससे सार्वजनिक धन का दुरुपयोग होता है।
ऋण का अत्यधिक संचय अंतर-पीढ़ीगत समता के संबंध में चिंताओं को जन्म दे सकता है, क्योंकि भविष्य के नागरिकों पर वित्तीय अविवेक की अवधि के दौरान अर्जित मूलधन और ब्याज दोनों को चुकाने का बोझ पड़ सकता है।
पुनर्पूंजीकरण बॉण्ड के माध्यम से राज्य-संचालित बैंकों में पूंजी के प्रवाह का अंतर-पीढ़ीगत बोझ पर प्रभाव पड़ता है।
निजी निवेश का कम होना:
बड़ी सरकारी उधारी वित्तीय बाज़ार में उपलब्ध धन को अवशोषित कर निजी निवेश की कमी या ‘क्राउडिंग आउट’ की स्थिति उत्पन्न कर सकती है, जिससे आर्थिक विकास प्रभावित हो सकता है।
निजी निवेश की कमी से व्यवसायों को परिचालन का विस्तार करने, नई प्रौद्योगिकियों को अपनाने या उत्पादकता बढ़ाने में चुनौतियों का सामना करना पड़ सकता है, जो अर्थव्यवस्था की समग्र प्रतिस्पर्द्धात्मकता को प्रभावित कर सकता है।
वित्तीय प्रणाली से संलग्न जोखिम:
वित्तीय प्रणाली में ऋण की उच्च सांद्रता प्रणालीगत जोखिम पैदा कर सकती है जो संपूर्ण वित्तीय प्रणाली की स्थिरता को प्रभावित करने वाली एक शृंखला प्रतिक्रिया को उत्प्रेरित कर सकती है।
राजकोषीय समेकन हासिल करना: FRBM पर एन।
के।
सिंह समिति ने केंद्र सरकार के लिये 40% और राज्यों के लिये 20% ऋण-जीडीपी अनुपात की परिकल्पना की थी, जहाँ कुल 60% सामान्य सरकारी ऋण-जीडीपी का लक्ष्य रखा गया था।
राज्य स्तर पर राजकोषीय सुधार: केंद्र सरकार राज्यों द्वारा विवेकपूर्ण राजकोषीय नीतियों के अंगीकरण को बढ़ावा दे सकती है और राजकोषीय अनुशासन के लिये प्रतिबद्ध राज्यों को रिवॉर्ड या इंसेंटिव प्रदान कर अत्यधिक उधार लेने को हतोत्साहित कर सकती है।
अतिरिक्त राजस्व जुटाना:
कर संग्रहण और अनुपालन को बढ़ाना: सरकारी राजस्व बढ़ाने के लिये कर प्रशासन और अनुपालन में सुधार किया जाना चाहिये।
GST और आयकर रिटर्न के क्रॉस-मैचिंग के लिये प्रौद्योगिकी के उपयोग से संग्रहण दक्षता को बढ़ाया जा सकता है और कर चोरी पर अंकुश लग सकता है।
प्रशासनिक सुव्यवस्थितता: प्रशासनिक सुव्यवस्थितता और नए करों के अंगीकरण एवं बेहतर प्रशासन के माध्यम से अतिरिक्त राजस्व जुटाया जाए।
विनिवेश और कुशल परिसंपत्ति प्रबंधन: सरकारी संसाधनों को इष्टतम करने और अत्यधिक उधार लेने की आवश्यकता को कम करने के लिये विनिवेश एवं रणनीतिक परिसंपत्ति प्रबंधन को अपनाया जाए।
अवसंरचना और क्षमता निर्माण में व्यय को पुनःउन्मुख करना:
अवसंरचना में निवेश: आर्थिक उत्पादकता बढ़ाने और सतत विकास को बढ़ावा देने के लिये भौतिक अवसंरचना, मानव पूंजी और हरित पहल में निवेश को प्राथमिकता दी जाए।
घाटे में चल रहे PSUs का निजीकरण: सरकार घाटे में चल रहे सार्वजनिक क्षेत्र के उपक्रमों (PSUs) के निजीकरण पर विचार कर सकती है जैसा कि एयर इंडिया के मामले में किया गया था।
सामाजिक योजनाओं में PPP मॉडल को अपनाना: सरकार दीन दयाल उपाध्याय ग्रामीण कौशल्य योजना (DDU-GKY) जैसी सामाजिक योजनाओं में सार्वजनिक-निजी भागीदारी (PPP) मॉडल के अंगीकरण पर विचार कर सकती है।
इससे सार्वजनिक ऋण को कम करने में मदद मिल सकती है।
ग्रीन डेट स्वैप का आरंभ करना: ग्रीन डेट स्वैप (Green Debt Swaps) में एक देनदार राष्ट्र और उसके लेनदार मौजूदा ऋण के आदान-प्रदान या पुनर्गठन के लिये इस तरह से समझौता वार्ता करते हैं जो पर्यावरण के अनुकूल और सतत परियोजनाओं के साथ संरेखित हो।
यह निम्न-आय देशों को अपने ऋण भुगतान का कुछ हिस्सा जलवायु परिवर्तन शमन, प्रकृति संरक्षण, स्वास्थ्य या शिक्षा में निवेश करने में सक्षम बनाता है।
लेनदारों की सहमति से संपन्न इस ऋण अदला-बदली से विष के निम्न-आय देशों को डिफ़ॉल्ट से बचने में मदद मिल सकती है।
संस्थागत तंत्रों का उपयोग करना:
सार्वजनिक वित्तीय प्रबंधन प्रणाली (Public Financial Management System- PFMS) का लाभ उठाना: PFMS का पूरी क्षमता से लाभ उठाना राजकोषीय घाटे के प्रभावी प्रबंधन का अभिन्न अंग है, जिससे सरकारी व्यय में अधिक पारदर्शिता एवं जवाबदेही सुनिश्चित होती है।
सार्वजनिक ऋण प्रबंधन एजेंसी (Public Debt Management Agency- PDMA) की स्थापना करना: PDMA एक केंद्रित और विशिष्ट दृष्टिकोण सुनिश्चित करते हुए सार्वजनिक ऋण प्रबंधन से संबंधित विशेषज्ञता एवं उत्तरदायित्वों को केंद्रीकृत करेगा।
इससे देश में सार्वजनिक ऋण की जटिलताओं से निपटने में अधिक प्रभावी निर्णयन और रणनीतिक योजना-निर्माण की राह पर आगे बढ़ा जा सकता है।
बहुपक्षवाद और सुधार की पुनः पुष्टि:
ब्रिक्स नेताओं ने एक संयुक्त वक्तव्य जारी किया जिसमें बहुपक्षवाद, अंतर्राष्ट्रीय विधि और सतत् विकास के प्रति उनकी प्रतिबद्धता की पुष्टि की गई।
उन्होंने संयुक्त राष्ट्र और अन्य वैश्विक संस्थानों को विकासशील देशों की आवश्यकताओं के प्रति अधिक प्रतिनिधिक एवं उत्तरदायी बनाने के लिये उनमें सुधार की आवश्यकता के प्रति भी अपना समर्थन व्यक्त किया।
सदस्यता और प्रभाव का विस्तार:
ब्रिक्स नेताओं ने ‘फ्रेंड्स ऑफ ब्रिक्स’ बैठक में भाग लेने के लिये अफ्रीका और वैश्विक दक्षिण (Global South) के 15 देशों को आमंत्रित कर समूह की सदस्यता के विस्तार का समर्थन किया।
विस्तार का पहला चरण:
छह देशों—अर्जेंटीना, मिस्र, इथियोपिया, ईरान, सऊदी अरब और संयुक्त अरब अमीरात को ब्रिक्स में शामिल होने का निमंत्रण प्राप्त हुआ।
उल्लेखनीय है कि 40 से अधिक देशों ने ब्रिक्स में शामिल होने की इच्छा प्रकट की है।
साझा मुद्रा:  
ब्रिक्स के नेताओं ने अपने देशों के भीतर व्यापार और निवेश के लिये साझा मुद्रा के संभावित विकास की जाँच करने का निर्णय लिया है।
उन्होंने अपने वित्त मंत्रियों और केंद्रीय बैंक के गवर्नरों को ऐसी मुद्रा की व्यवहार्यता एवं लाभों का अध्ययन करने का कार्य सौंपा है, जो अमेरिकी डॉलर तथा अन्य प्रमुख मुद्राओं पर उनकी निर्भरता को कम कर सके।
अंतरिक्ष सहयोग:
भारतीय प्रधानमंत्री ने ब्रिक्स देशों के भीतर एक अंतरिक्ष अन्वेषण संघ के गठन का सुझाव दिया।
यह प्रस्ताव इसलिये महत्त्व रखता है क्योंकि भारत हाल ही में चंद्रमा के दक्षिणी ध्रुव पर उतरने वाला पहला देश बन गया है।
शिखर सम्मेलन के दौरान दक्षिण अफ्रीका के चीन के नेतृत्व वाले अंतरिक्ष कार्यक्रम में शामिल होने के बावजूद, यह अंतरिक्ष के लिये ब्रिक्स कंसोर्टियम में उसकी भागीदारी में बाधा नहीं डालता है।
क्षेत्रीय और वैश्विक चिंताओं को संबोधित करना: 
ब्रिक्स नेताओं ने क्षेत्रीय और वैश्विक महत्त्व के कई मुद्दों पर विचार-विमर्श किया, जिसमें कोविड-19 महामारी, जलवायु परिवर्तन, आतंकवाद, साइबर सुरक्षा, ऊर्जा सुरक्षा, व्यापार और निवेश शामिल हैं।
उन्होंने सभी देशों के लिये टीकों तथा चिकित्सा संसाधनों तक उचित पहुँच के समर्थन एवं स्वास्थ्य, अनुसंधान और नवाचार में सहयोग को मज़बूत करने के लिये प्रतिबद्धता जताई।
कौन-से क्षेत्रीय विकास ब्रिक्स सदस्यता के विस्तार को प्रभावित कर रहे हैं?
स्वतंत्र विदेश नीति का अनुसरण:
सऊदी अरब और UAE दोनों को विशेष रूप से वर्ष 2020 से सक्रिय रूप से स्वतंत्र विदेश नीति प्रक्षेप पथ को आगे बढ़ाने के लिये मान्यता दी गई है।
यह संयुक्त राज्य अमेरिका जैसे बाहरी प्रभावों से प्रभावित होने के बजाय अपनी संप्रभुता पर ज़ोर देने और अपने राष्ट्रीय हितों के आधार पर निर्णय लेने के उनके प्रयासों को इंगित करता है।
कतर पर पाबंधियों की समाप्ति: 
जनवरी 2021 में कतर पर पाबंधियों की समाप्ति करने का सऊदी अरब का निर्णय भी इस संबंध में एक महत्त्वपूर्ण कदम माना जाता है।
इसके परिणामस्वरूप खाड़ी क्षेत्र में एक महत्त्वपूर्ण बदलाव आया, जहाँ इसने क्षेत्रीय विवादों को सुलझाने और पड़ोसी देशों के साथ संबंधों में सुधार लाने की इच्छा का संकेत दिया।
ईरान-UAE संबंध: 
संयुक्त अरब अमीरात ने ईरान के साथ संबंधों को सामान्य कर लिया है और यह खाड़ी क्षेत्र, अदन की खाड़ी, लाल सागर तथा ‘हॉर्न ऑफ अफ्रीका’ में अपनी समुद्री उपस्थिति का विस्तार करने की इच्छा रखता है।
ब्रिक्स और ईरान: 
ब्रिक्स में ईरान को शामिल करने से क्षेत्रीय आर्थिक सहयोग और विशेष रूप से चाबहार बंदरगाह के माध्यम से कनेक्टिविटी परियोजनाओं के पुनरुद्धार के अवसर मिलते हैं, जिसमें भारत सक्रिय रूप से शामिल है।
इस कदम से क्षेत्र में अधिक सहयोग और एकीकरण को बढ़ावा मिल सकता है।
ब्रिक्स के विस्तार के कारण:
वैश्विक प्रभाव के लिये चीन की रणनीतिक चाल।
साझा उद्देश्य के लिये समान विचारधारा वाले देशों के बीच व्यापक संलग्नता।
अन्य समूहों में सीमित विकल्प/अवसर।
पश्चिम विरोधी भावना और वैश्विक दक्षिण की एकता।
शामिल किये गए नए ब्रिक्स सदस्यों का भू-रणनीतिक महत्त्व:
ऊर्जा संसाधन:
सऊदी अरब और ईरान जैसे पश्चिम एशियाई देशों का नए सदस्यों के रूप में शामिल होना उनके पर्याप्त ऊर्जा संसाधनों के कारण अत्यंत महत्त्वपूर्ण है।
सऊदी अरब एक प्रमुख तेल उत्पादक देश है और इसके तेल उत्पादन का एक बड़ा हिस्सा चीन व भारत जैसे ब्रिक्स देशों को जाता है।
प्रतिबंधों का सामना करने के बावजूद ईरान ने अपने तेल उत्पादन और निर्यात में वृद्धि की है, जो मुख्य रूप से चीन की ओर निर्देशित है।
यह ब्रिक्स सदस्यों के बीच ऊर्जा सहयोग और व्यापार के महत्त्व पर प्रकाश डालता है।
ऊर्जा आपूर्तिकर्त्ताओं का विविधीकरण:
रूस चीन और भारत के लिये तेल का एक महत्त्वपूर्ण आपूर्तिकर्त्ता रहा है।
नए सदस्यों के शामिल होने के साथ रूस अपने ऊर्जा निर्यात के लिये अतिरिक्त बाज़ार की तलाश कर रहा है, जो ब्रिक्स के भीतर विविधिकृत ऊर्जा स्रोतों की क्षमता को दर्शाता है।
रणनीतिक भौगोलिक उपस्थिति:
मिस्र और इथियोपिया ‘हॉर्न ऑफ अफ्रीका’ तथा लाल सागर में रणनीतिक अवस्थिति रखते हैं, जो महत्त्वपूर्ण समुद्री व्यापार मार्गों के निकट होने के कारण अत्यधिक भू-रणनीतिक महत्त्व के क्षेत्र हैं।
उनकी उपस्थिति इस क्षेत्र में ब्रिक्स के भू-राजनीतिक महत्त्व को बढ़ाती है।
लैटिन अमेरिकी आर्थिक प्रभाव:
लैटिन अमेरिका की सबसे बड़ी अर्थव्यवस्थाओं में से एक के रूप में अर्जेंटीना के प्रवेश से ब्रिक्स समूह के आर्थिक प्रभाव की वृद्धि हुई है।
लैटिन अमेरिका ऐतिहासिक रूप से वैश्विक शक्तियों के लिये रुचि का क्षेत्र रहा है और अर्जेंटीना का समावेश दुनिया के इस हिस्से में ब्रिक्स की उपस्थिति को सुदृढ़ करता है।
ब्रिक्स के साथ भागीदारी में भारत की क्या बाधाएँ हैं?
बदलते वैश्विक गठबंधन: भू-राजनीतिक गतिशीलता के विकास और परिवर्तन के साथ ब्रिक्स के कुछ सदस्य समूह के बाहर के देशों या संगठनों के साथ भी घनिष्ठ संबंध की तलाश कर सकते हैं।
यह वैश्विक मंच पर ब्रिक्स की एकजुटता और सामूहिक सौदेबाज़ी की शक्ति को प्रभावित कर सकता है।
बहुपक्षीय मंचों पर समन्वय: जबकि ब्रिक्स संयुक्त राष्ट्र (UN) और अंतर्राष्ट्रीय मुद्रा कोष (IMF) सहित वैश्विक शासन संस्थानों में सुधार का लक्ष्य रखता है, सदस्य देश इन सुधारों के प्रति प्रायः अलग-अलग प्राथमिकताएँ तथा दृष्टिकोण रखते हैं।
चीन के उदय की चुनौतियों से निपटना: चीन के प्रभुत्व के कारण भारत को अपनी सुरक्षा और हितों के लिये महत्त्वपूर्ण चुनौतियों तथा खतरों का सामना करना पड़ता है, विशेष रूप से सीमा विवाद, समुद्री सुरक्षा, व्यापार असंतुलन, प्रौद्योगिकी प्रतिस्पर्धा और मानवाधिकारों के संबंध में।
लोकतांत्रिक सिद्धांतों की रक्षा: भारत को अपनी स्वायत्तता या संप्रभुता से समझौता किये बिना पश्चिमी मानक अपेक्षाओं से संबंधित चुनौतियों से निपटना होगा।
ब्रिक्स गतिशीलता को संतुलित करना: भारत को चीन और रूस के साथ अपने संबंधों को संतुलित करना होगा, जिन्हें पश्चिम द्वारा तेज़ी से रणनीतिक प्रतिद्वंद्वियों के रूप में देखा जा रहा है।
द्विपक्षीय मतभेदों को प्रबंधित करना: भारत चीन और पाकिस्तान के साथ अनसुलझे सीमा विवाद तथा रणनीतिक प्रतिद्वंद्विता की स्थिति रखता है, जो ब्रिक्स के साथ उसके संबंधों को प्रभावित करती है।
भारत अफगानिस्तान, ईरान और हिंद-प्रशांत जैसे मुद्दों पर भी रूस से भिन्न विचार रखता है।
रूस की विश्वसनीयता का मूल्यांकन: यूक्रेन युद्ध में रूस की भागीदारी और चीन के साथ उसके गठबंधन ने भी भारत में अपने इस पारंपरिक साझेदार की विश्वसनीयता तथा साख को लेकर चिंताएँ बढ़ा दी हैं।
विविध सुरक्षा चिंताएँ: ब्रिक्स के सदस्य देशों में आतंकवाद और क्षेत्रीय संघर्षों से लेकर साइबर खतरों तक विविध सुरक्षा चिंताएँ हैं।
इन चिंताओं को दूर करने और संयुक्त सुरक्षा पहलों के समन्वय के लिये सतर्क संवाद की आवश्यकता है।
व्यापार असंतुलन का समाधान: चीन के साथ भारत के लगातार व्यापार घाटे (trade deficit) की स्थिति ने आर्थिक संलग्नता की निष्पक्षता को लेकर चिंताएँ बढ़ा दी हैं।
यह व्यापार असंतुलन ब्रिक्स के अंदर भारत के आर्थिक हितों पर दबाव डाल सकता है और इसकी समग्र आर्थिक स्थिरता को प्रभावित कर सकता है।
समानता के सिद्धांतों को सुनिश्चित करना:
विस्तार के बाद चिंता का विषय यह है कि क्या ब्रिक्स का मूलभूत पहलू, जो कि समानता है, बाधित हो सकता है जिसके परिणामस्वरूप कोई देश, विशेष रूप से चीन जैसे आर्थिक रूप से प्रभावशाली देश अन्य शामिल देशों को प्रभावित कर सकता है।
हालाँकि यह संभावना है कि समानता तथा आम सहमति से निर्णय लेने का सिद्धांत बना रहेगा, जिससे किसी एक देश के लिये प्रभुत्व स्थापित करना कठिन होगा।
BRICS बैंक द्वारा ऋण देने की प्रथाओं को सदस्य देशों के बीच समान व्यवहार के उदाहरण के रूप में उद्धृत किया जाता है।
इसका मुख्य दोष सदस्य देशों की बढ़ती संख्या के साथ आम सहमति तक पहुँचने की चुनौती है किंतु विकासशील एवं उभरते देशों के रूप में उनके साझा हितों को देखते हुए इस चुनौती का निवारण किया जा सकता है।
दीर्घस्थाई चुनौतियों का समाधान: वैश्विक एकता के व्यापक सिद्धांत के बावजूद BRICS ढाँचे के भीतर बाधाएँ मौजूद हैं।
इसका उद्देश्य अल्प प्रतिनिधित्व वाले देशों, विशेषकर ग्लोबल साउथ में, के साथ सफलताओं को साझा करने का है, जिससे संबंधी चुनौतियाँ अभी भी बनी हुई हैं।
उदाहरणार्थ BRICS विकास बैंक सदस्य देशों में आवश्यक महत्त्वाकांक्षी परियोजनाओं के लिये अपर्याप्त पूंजी की समस्या का सामना कर रहा है जो कि मुख्यतः 11 अन्य देशों में विस्तार के कारण हुआ है।
इसके अतिरिक्त, आंतरिक विभाजन, जैसे कि भारत-चीन सीमा विवाद तथा संघर्षों में रूस की भागीदारी, सहयोगात्मक प्रयासों को प्रभावित करती है।
भारत व चीन में विकास दर की वृद्धि अन्य देशों से बेहतर है जिससे सदस्य देशों के बीच आर्थिक असमानताएँ बढ़ रही हैं जो एक और बाधा उत्पन्न करती हैं।
इन बाधाओं का समाधान करने के लिये सर्वसम्मति, एक साझा दृष्टिकोण एवं विविध आर्थिक विकास के समक्ष आने वाली समस्याओं का निवारण करने की प्रतिबद्धता की आवश्यकता है।
भारत अपने लाभ के लिये BRICS मंच का उपयोग किस प्रकार कर सकता है?
वैश्विक शासन दर्शन को अपनाना: उभरती वैश्विक चुनौतियों का समाधान करने के लिये समन्वित वैश्विक कार्रवाइयों की आवश्यकता है।
अंतर्राष्ट्रीय प्रणाली की सुरक्षा करना, अंतर्राष्ट्रीय मामलों में सार्वभौमिक भागीदारी सुनिश्चित करना, नियमों का निर्माण तथा साझा विकास परिणाम सुनिश्चित करना भारत के लिये महत्त्वपूर्ण है।
व्यापक परामर्श, संयुक्त योगदान एवं साझा लाभों हेतु भागीदारी, वैश्विक शासन में अपनी स्थिति सुदृढ़ करने हेतु उभरते बाज़ारों एवं विकासशील देशों के साथ एकता व सहयोग को बढ़ावा दिये जाने के उद्देश्य के साथ भारत को यह सुनिश्चित करना चाहिये कि BRICS द्वारा एक वैश्विक शासन दर्शन का अंगीकरण किया जाए।
सार्वभौमिक सुरक्षा का सर्थन करना: भारत को सार्वभौमिक सुरक्षा में सक्रिय रूप से योगदान देने वाले BRICS देशों का समर्थन करना चाहिये।
दूसरों की सुरक्षा का हनन कर अपनी सुरक्षा को प्राथमिकता देने से तनाव एवं जोखिम की स्थिति उत्पन्न हो सकती है।
प्रत्येक देश की सुरक्षा सुनिश्चित करना व सम्मान करना तथा संघर्ष की स्थिति में वार्ता को प्रोत्साहन देना एवं एक संतुलित, प्रभावी क्षेत्रीय सुरक्षा तंत्र को बढ़ावा देना अत्यावश्यक है।
समूह के भीतर सहयोग को बढ़ावा देना: भारत को BRICS में चीन के प्रभुत्व को कम करने, संतुलित आंतरिक गतिशीलता को बढ़ावा देने तथा विविधीकरण की तत्काल आवश्यकता पर बल देने की दिशा में कार्य करना चाहिये।
प्रत्येक सदस्य को भविष्य में निरंतर प्रासंगिकता के लिये अवसरों व सीमाओं का आकलन करना चाहिये।
आर्थिक योगदान सुनिश्चित करना: BRICS देशों को साझा विकास में सक्रिय रूप से योगदान देना चाहिये।
बढ़ते डी-वैश्वीकरण तथा एकपाक्षिक प्रतिबंधों के समाधान हेतु आपूर्ति शृंखला, ऊर्जा, खाद्यान तथा  वित्तीय लचीलेपन में पारस्परिक रूप से लाभप्रद सहयोग बढ़ाना आवश्यक है।
OECD के समान एक संस्थागत अनुसंधान विंग की स्थापना विकासशील विश्व के अनुरूप समाधान प्रदान कर सकती है।
सार्वजनिक स्वास्थ्य प्रशासन को बढ़ाना: अपनी क्षमता का उपयोग कर BRICS देशों को सामूहिक रूप से विकासशील देशों के पक्ष में वैश्विक स्वास्थ्य प्रशासन को आगे बढ़ाना चाहिये।
भारत का 'वन अर्थ, वन हेल्थ' दृष्टिकोण सार्वजनिक स्वास्थ्य में बहुपक्षीय सहयोग का समर्थन करता है।
BRICS वैक्सीन अनुसंधान और विकास केंद्र का उपयोग करना, संक्रामक रोगों के लिये प्रारंभिक चेतावनी तंत्र बनाना एवं वैश्विक स्वास्थ्य प्रशासन सहयोग के लिये उच्च गुणवत्ता वाले सार्वजनिक उत्पाद प्रदान करना आवश्यक है।
बिहार में जारी राजनीतिक हलचल के बीच सबकी नजरें आरजेडी सुप्रीमो लालू प्रसाद यादव, मुख्यमंत्री नीतीश कुमार और गृहमंत्री अमित शाह पर टिकी हैं।
यूं तो नीतीश कुमार के बीजेपी के साथ जाने के बाद की तस्वीर साफ दिख रही है, लेकिन लालू प्रसाद यादव के अगले दांव पर भी सबकी नजरें टिकी हैं।
माना जा रहा है कि इस वक्त लालू प्रसाद यादव जेल से बाहर हैं और वह पटना में हैं, इसलिए वह इतनी आसानी से नीतीश कुमार और बीजेपी के मूवमेंट को होते हुए देखते नहीं रहेंगे।
तय माना जा रहा है कि लालू प्रसाद यादव बिहार में अपनी पार्टी की सत्ता बनाए रखने के लिए कोई ना कोई दांव जरूर चलेंगे।
बिहार की जनता के मन में उठ रहे इन्हीं सवालों का जवाब टटोलने के लिए नवभारत टाइम्स।
कॉम के संवाददाता ने विभिन्न राजनीतिक दलों के नेताओं से बातचीत की, जिसमें राजनीति की कई नई बातें देखने को मिली।
तेजस्वी यादव सरकार से समर्थन वापसी की कर सकते हैं पहल।
आरजेडी के सूत्रों ने बताया कि पिछले दो-तीन दिनों से राबड़ी आवास पर पार्टी नेताओं की हुई बैठकों के बाद इस विकल्प पर भी चर्चा हुई कि क्या आरजेडी को पहल करते हुए नीतीश सरकार से समर्थन वापसी की घोषणा कर देनी चाहिए।
पार्टी सूत्र का कहना है कि इस विकल्प पर कब और कैसे अंतिम फैसला लेना है यह लालू प्रसाद यादव तय करेंगे।
विश्वसनीय सूत्र ने बताया कि आरजेडी नीतीश सरकार से समर्थन वापसी की घोषणा करने के बाद आगे का स्टेप भी सोच रखी है।
उसके बाद बिहार विधानसभा में सबसे बड़ी पार्टी होने की वजह से तेजस्वी यादव राज्यपाल से मिलकर सरकार बनाने का दावा कर सकते हैं।
अगर तेजस्वी यादव एक बार सरकार बनाने में सफल होते हैं तो उन्हें बिहार विधानसभा में बहुमत साबित करने के लिए मौका मिल जाएगा।
उस वक्त लालू प्रसाद यादव अपने दांव पेच से अगर जेडीयू के कुछ विधायकों को अपने पाले में कर लेते हैं तो खेल उल्ट सकता है।
बता दें कि इस वक्त बिहार विधानसभा में महागठबंधन खेमे की बात करें तो आरजेडी के 79, कांग्रेस के 19 और लेफ्ट के 16 विधायक हैं।
एक विधायक AIMIM के हैं।
इन सबको मिलाकर यह नंबर 115 होता है, जो बहुमत से 7 विधायक कम है।
बिहार के सीएम नीतीश कुमार के बीजेपी से हाथ मिलाने की अटकलों के बाद गर्म हुई राजनीति
सीएम के चेहरे के लिए दलित चेहरा आगे कर सकती है आरजेडी
सूत्र यह भी बता रहे हैं कि लालू प्रसाद यादव इस विकल्प पर भी विचार कर रहे हैं कि किसी दलित नेता को सीएम चेहरे के लिए आगे किया जाए।
ताकि जीतन राम मांझी की पार्टी के 4 विधायकों का समर्थन हासिल किया जा सके।
या फिर दलित सीएम फेस के नाम पर जेडीयू के कुछ और विधायकों को अपने साथ लाया जा सके।
लेकिन यहां बता दें कि पूर्व सीएम जीतन राम मांझी और उनके बेटे संतोष मांझी ने साफ तौर से कहा है कि वह किसी सूरत में एनडीए से नहीं अलग होंगे।
अगर उन्हें सीएम पद भी ऑफर होता है तो वह उसे नहीं स्वीकार करेंगे।
RJD ने 120 विधायकों का किया जुगाड़! भंग होगी बिहार विधानसभा या बनेगी नई सरकार, जानें नीतीश की कैसे बनी रहेगी गद्दी
आरजेडी के इस विकल्प का बीजेपी के पास क्या है जवाब?
वहीं नवभारत टाइम्स।
कॉम के संवाददाता ने जब एनडीए खेमे से इन दांव पेच को लेकर बात की तो यहां भी अलग ही खेल होने की खबरें मिली।
एनडीए सूत्र ने बताया कि अगर लालू प्रसाद यादव कोई दांव पेच करते हैं तो उनके पास भी इसका जवाब देने की पूरी तैयारी है।
सूत्र ने बताया कि कांग्रेस के 19 विधायकों में बड़ा तबका उनके खेमे में आने को तैयार है।
कहा तो यहां तक गया कि कांग्रेस के करीब 10 से ज्यादा विधायक अलग गुट बनाने को तैयार हैं, अगर चार या पांच विधायक और तैयार हो जाते हैं तो उन्हें महाराष्ट्र की तरह अलग गुट की मान्यता देकर एनडीए में लाया जा सकेगा।
इस कदम के बाद बिहार में आरजेडी के लिए सारे विकल्प बंद हो जाएंगे।
बीजेपी सूत्र ने बताया कि कांग्रेस के टिकट पर पहली बार विधायक बने नेता अपना भविष्य सुरक्षित करना चाहते हैं।
नीतीश कुमार एनडीए में लौटे तो 'खेला' कर देंगे स्पीकर? लालू के खास अवध बिहारी पर सबकी नजरें
बीजेपी की यह प्लानिंग कितनी सटीक बैठती है इसकी पुष्टि पूर्णिया में कांग्रेस विधायकों की बुलाई गई बैठक के बाद हो पाएगी।
देखना होगा कि पूर्णिया में कांग्रेस के 19 विधायकों में कितने पहुंचते हैं।
हालांकि बिहार प्रदेश कांग्रेस के अध्यक्ष अखिलेश प्रसाद सिंह ने कहा है कि उनकी पार्टी के विधायक एकजुट हैं।
उल्टा उन्होंने बीजेपी के 20 विधायकों के उनके संपर्क में होने का दावा कर दिया है।
बता दें कि इस वक्त एनडीए खेमे को देखें तो BJP के 78 और जीतन राम मांझी की पार्टी हम के 4 विधायक हैं।
इसमें अगर जेडीयू के 45 विधायक आते हैं तो यह नंबर 127 तक पहुंच जाता है, जो बहुमत से पांच ज्यादा है।
नई दिल्ली: दिल्ली पुलिस के आउटर नॉर्थ जिले में तैनात एसीपी के बेटे लक्ष्य चौहान के गुमशुदगी के मामले में नया मोड़ आया है।
हाल ही में पुलिस ने इस मामले में एक आरोपी अभिषेक को गिरफ्तार किया है।
जिसने खुलासा किया कि एसीपी के बेटे लक्ष्य चौहान को उसके दोस्तों ने ही कथित तौर पर पानीपत की नहर में धक्का देकर मार दिया।
एसीपी के बेटे को खोज रही पुलिस ने शुक्रवार को एफआईआर में हत्या की धारा जोड़ दी है।
कैसे बनाया प्लान
अभिषेक ने बताया कि लक्ष्य ने उससे कुछ पैसे उधार लिए थे जो वो वापस नहीं दे रहा था।
परेशान होकर उसने अपने दोस्त विकास को इस बारे में बताया।
जिसके बाद दोनों ने मिलकर लक्ष्य की हत्या करने और शव को नहर में फेंकने का प्लान बनाया।
पुलिस अभी तक अभिषेक को ही गिरफ्तार कर पाई है।
अभी इस केस के मुख्य आरोपी को पकड़ना बाकी है।
शादी से वापस आते वक्त दिया प्लान को अंजाम
लक्ष्य की हत्या का प्लान बनाकर सबसे पहले अभिषेक ने 22 जनवरी को 3।
30 मिनट पर मुकरबा चौक पर पहुंचा।
वहां से वो लक्ष्य के साथ शादी के लिए निकल गया।
रास्ते में ही अभिषेक ने विकास को भी साथ ले लिया।
तीनों भिवानी हरियाणा में शादी अटेंड करने पहुंच गए।
वहां से लौटते वक्त तीनों पानीपत नहर के पास पेशाब करने के लिए गाड़ी से उतरे।
उसके बाद जब लक्ष्य नहर के पास खड़ा था तो उस वक्त उन दोनों ने मिलकर उसे नहर में धक्का दे दिया।
लक्ष्य की हत्या के बाद दोनों वहां से भागकर वापस आ गए।
हत्या के बाद विकास नरेला छोड़कर भाग गया है।
पुलिस उसकी तलाश में छापेमारी कर रही है।
शाहदरा की बिल्डिंग में लगी आग में बच्ची समेत चार जिंदा जले, जानिए कैसे दहक उठी दिल्ली की ये इमारत
इन धाराओं के आधार पर गिरफ्तार हुआ अभिषेक
पुलिस ने अभिषेक धारा 203 , 202 आईपीसी के तहत जुटाए गए सबूतों के आधार पर गिरफ्तार किया है।
पुलिस अब केस को हत्या के एंगल से देख रही है और लक्ष्य के शव को खोज रही हैं।
हालांकि अभी तक पुलिस को एसीपी के बेटे का शव नहीं मिला है।
पुलिस मामले की जांच कर रही है।
कार को कबाड़ में बेचने का था प्लान
पूछताछ में अभिषेक ने पुलिस को बताया कि वो कार को कबाड़ में बेचना चाहते थे लेकिन प्लान से पहले ही उसे पुलिस ने पकड़ लिया।
विकास से पहचान को लेकर अभिषेक ने बताया कि एक बार अभिषेक का पत्नी संग विवाद हो गया था और मामला कोर्ट तक पहुंच गया था।
इसी दौरान वकील से बात करते हुए उसकी पहचान विकास से हुई थी।
बता दें कि पुलिस को लक्ष्य के मोबाइल की आखिरी लोकेशन पानीपत में मिली थी।
जिसके आधार पर वो नहर में शव को तलाश रही है।
हैदराबाद के बाएं हाथ के सलामी बल्लेबाज तन्मय अग्रवाल ने शुक्रवार को क्रिकेट के इतिहास की रिकॉर्ड बुक में अपने नाम को सुनहरे अक्षरों से लिखकर 75वां गणतंत्र दिवस मनाया।
उन्होंने रणजी ट्रॉफी में अरुणाचल प्रदेश के खिलाफ क्रिकेट के किसी भी प्रारूप में अब तक का सबसे तेज तिहरा शतक (147 गेंदों में) बनाया।
रवि शास्त्री का तोड़ा सबसे तेज डबल सेंचुरी का रिकॉर्ड।
तिहरा शतक लगाने के दौरान उन्होंने भारत के पूर्व ऑलराउंडर रवि शास्त्री के 39 साल पुराने रिकॉर्ड को भी तोड़ दिया।
119 गेंदों में 200 रन, किसी भारतीय द्वारा बनाया गया सबसे तेज प्रथम श्रेणी दोहरा शतक था।
शास्त्री ने 1984-85 के सीजन में बड़ौदा के खिलाफ 123 गेंदों में डबल सेंचुरी बनाई थी।
यह अब तक का दूसरा सबसे तेज प्रथम श्रेणी दोहरा शतक है।
अफगानिस्तान के शफीकुल्लाह शिनवारी ने 2017-18 में बूस्ट रीजियन के खिलाफ काबुल क्षेत्र के लिए सिर्फ 89 गेंदों में अपना दोहरा शतक बनाया था।
'
200 बनाने के बाद तिहरे शतक तक सिर्फ 28 गेंद में पहुंचे।
सबसे चौंकाने वाली बात यह है कि तन्मय ने अगले 100 रन सिर्फ 28 गेंदों में बनाए।
वह अब हैदराबाद के लिए एक पारी में तीसरे सबसे अधिक व्यक्तिगत स्कोरर हैं।
वह इस समय 323 रन पर नाबाद खेल रहे हैं।
उनसे आगे सिर्फ एमवी श्रीधर (366) और वीवीएस लक्ष्मण (353) हैं।
इस पारी में अग्रवाल ने 31 चौके और 21 छक्के लगे थे, जिससे दक्षिण अफ्रीका के मार्को मरैस का रिकॉर्ड तोड़ दिया, जिन्होंने 2017 में ईस्टर्न प्रोविंस के खिलाफ बॉर्डर के लिए 191 गेंदों में 300 रन बनाए थे।
पारी में 21 छक्के भी ईशान किशन के 14 छक्कों को पीछे छोड़ते हुए एक नया रिकॉर्ड है।
अपने अंडर-16 दिनों से, 160 गेंदों में 323 रनों पर नाबाद रहने वाले तन्मय ने रिकॉर्ड बनाने के लिए कलम चलाई है।
उन्हें सभी आयु वर्ग के क्रिकेट में डेब्यू पर शतक बनाया है।
भारत की जीत में चमके मुशीर खान, भाई सरफराज की तरह किया कमाल।
यह प्री प्लान्ड पारी नहीं थी- तन्मय अग्रवाल।
तन्मय ने अपनी पारी के बाद हमारे सहयोगी अखबार टाम्स ऑफ इंडिया से कहा, 'यह प्री प्लान्ड पारी नहीं थी।
यह एक और सामान्य दिन था, और मैं हर पारी में जिस तरह से खेलता हूं उसी तरह खेलता रहा।
मैंने इस सीजन के लिए कोई टारगेट सेट नहीं किया।
मैं बस बाहर जाकर अच्छी बल्लेबाजी करना चाहता था।
यह मानसिकता इस साल बहुत मददगार रही है।
' उन्होंने कहा, 'अच्छा लगता है कि आपका नाम सूची में सबसे ऊपर है।
मुझे यह मौका देने के लिए मैं भगवान का शुक्रगुजार हूं।
मैं अपने परिवार और दोस्तों का भी शुक्रगुजार हूं जिन्होंने इतने सालों तक मेरा समर्थन किया।
'
'केवल डबल सेंचुरी की प्लानिंग की थी',
अपना शतक बनाने के बाद, तन्मय ने दोहरा शतक लगाते हुए गियर बदल दिए।
उन्होंने कहा, 'केवल दोहरे शतक की योजना बनाई गई थी।
बाकी पारी प्री प्लान्ड।
जब मैं 140 रन पर बल्लेबाजी कर रहा था, तो मेरे साथी तनय त्यागराजन ने कहा कि मुझे 25 गेंदों में दोहरे शतक के लिए शेष रन बनाने की जरूरत है और क्यों न ऐसा किया जाए।
तभी मैंने इसे एक शॉट देने का फैसला किया और गेंदबाजों के पीछे पड़ गया।
'
क्या श्रीधर औक लक्ष्मण के रिकॉर्ड पर है नजर?
क्या श्रीधर और लक्ष्मण द्वारा बनाए गए रिकॉर्ड को तोड़ने के लिए तन्मय अग्रवाल देख रहे हैं ? उन्होंने कहा, "मैं आज की तरह बल्लेबाजी करना जारी रखूंगा और मेरा कोई लक्ष्य नहीं है।
हमें टीम की जरूरतों को भी देखना होगा और उसी के अनुसार खेलना होगा।
व्यक्तिगत रूप से, मैं रिकॉर्ड्स के लिए नहीं खेलता।
मैं टीम को एलीट ग्रुप में वापस लाने में मदद करने पर अधिक ध्यान केंद्रित कर रहा हूं।
लोकसभा चुनाव 2024 के लिए इलेक्‍शन कमीशन (ECI) ने कमर कस ली है।
उसने अपनी तैयारियों का जायजा दिया है।
जो आंकड़े ECI ने दिए हैं उससे पता चलता है कि क्‍यों दुनिया में कोई और चुनाव भारत की बराबरी नहीं कर सकता है।
भारतीय चुनाव आयोग ने बताया है कि आने वाले चुनाव में लगभग 96 करोड़ वोटर मतदान के लिए एलिजिबल होंगे।
इसके लिए 12 लाख मतदान केंद्र बनाए जाएंगे।
ढेड़ करोड़ कर्मी इन सभी केंद्रों पर चुनाव कराने के लिए तैनात होंगे।
ईसीआई ने कहा कि 96 करोड़ पात्र मतदाताओं में से 47 करोड़ महिलाएं हैं।
वहीं, पुरुषों की संख्‍या 48।
99 करोड़ है।
48 हजार को थर्ड जेंडर के रूप में वर्गीकृत किया गया है।
2019 के मुकाबले वोटरों की संख्‍या में 5।
3 फीसदी की बढ़ातरी हुई है।
पिछले लोकसभा चुनाव में कुल पात्र मतदाताओं की संख्‍या 91।
2 करोड़ थी।
भारत दुनिया का सबसे बड़ा लोकतंत्र है।
कहीं नहीं होता इतना बड़ा चुनाव
ECI के मुताबिक, कुल पात्र मतदाताओं में लगभग 1 करोड़ 73 लाख 18 से 19 साल के हैं।
81 लाख दिव्‍यांग मतदाता हैं।
1 करोड़ 75 लाख वोटर 80 साल या उससे अधिक आयु के हैं।
80 साल से अधिक आयु के 1 करोड़ 75 लाख मतदाताओं में से लगभग 2 लाख वोटर 100 साल से अधिक आयु के हैं।
मुख्य चुनाव आयुक्त राजीव कुमार ने भरोसा दिया है कि 2024 और उसके बाद मतदान में सुखद अनुभव देने के लिए ECI प्रतिबद्ध है।
चुनाव प्रचार के दौरान वह एक समान अवसर प्रदान करने के लिए भी कमिटेड है।
दुनिया में किसी अन्य जगह पर इतने बड़े पैमाने पर वोटरों और लॉजिस्टिक्‍स का दूसरा उदाहरण नहीं मिलता है।
यह ब्‍योरा ईसीआई की 75वीं वर्षगांठ मनाने के लिए 14वें राष्ट्रीय मतदाता दिवस पर द‍िया गया।
शुरू से मह‍िलाओं की भागीदारी की गई सुनिश्चित
कानून और न्याय मंत्री अर्जुन राम मेघवाल ने बीआर आंबेडकर को इस बात का श्रेय दिया कि उन्होंने शुरू से ही मतदान में महिलाओं की भागीदारी को सुनिश्चित किया।
उन्होंने कहा, 'आंबेडकर ने 1928 में ही महिलाओं के वोट देने के अधिकार का मुद्दा उठाया था।
' ईसीआई ने मतदान प्रतिशत में बढ़ोतरी का भी जिक्र किया।
चुनाव आयुक्त अनूप चंद्र पांडे ने कहा कि पिछले कुछ सालों में काफी कुछ किया गया है।
1952 में 17।
32 करोड़ मतदाता थे।
आज यह आंकड़ा 96 करोड़ पर पहुंच चुका है।
इनमें 47 करोड़ महिला मतदाता शामिल हैं।
मतदान प्रतिशत पहले आम चुनाव में 45% से बढ़कर पिछले आम चुनाव में 67% हो गया है।
इन सभी के बावजूद 30 करोड़ मतदाता ऐसे हैं जो मतदान नहीं करते हैं।
जहां तक मतदान प्रतिशत बढ़ाने की बात है तो शहरी लोगों की दिलचस्‍पी में कमी, युवा उदासीनता और प्रवासी श्रमिक बड़ी चुनौतियां हैं।
इन तीनों मोर्चों पर ईसीआई टारगेट कर रहा है।
वर्ष 2024 के अमेरिकी राष्ट्रपति चुनाव के लिए चल रही रिपब्लिकन प्राइमरी की दौड़ अब दो उम्मीदवारों के बीच सिमट चुकी है।
ये दो उम्मीदवार हैं: दौड़ में सबसे आगे चल रहे पूर्व राष्ट्रपति डोनाल्ड ट्रम्प और दक्षिण कैरोलिना की पूर्व गवर्नर रही भारतीय मूल की निक्की हेली।
पिछले सप्ताह आयोवा कॉकस के साथ शुरू हुए चुनाव चक्र की कहानी में ताजा मोड़ उस समय आया जब फ्लोरिडा के गवर्नर रॉन डेसेंटिस ने अपनी जीत की कोई सूरत नहीं नजर आने की बात को स्वीकार करते हुए उम्मीदवारी की दौड़ से किनारा कर लिया।
उन्होंने और दौड़ से पहले ही बाहर होने वाले फार्मास्यूटिकल उद्यमी विवेक रामास्वामी ने रिपब्लिकन प्राइमरी के अगले स्थल, न्यू हैम्पशायर में श्री ट्रम्प का समर्थन किया है।
श्री ट्रम्प 50 फीसदी संभावित रिपब्लिकन मतदाताओं का समर्थन पाकर सुश्री हेली के 39 फीसदी समर्थन के मुकाबले दहाई अंकों में बढ़त हासिल करके दौड़ में आगे चल रहे हैं।
आयोवा में, उन्होंने एक बड़े अंतर से आगे निकलते हुए सुश्री हेली के आठ के मुकाबले 20 प्रतिनिधियों का समर्थन जुटा लिया था।
हालांकि राष्ट्रपति पद के लिए नामांकन हासिल करने के वास्ते जरूरी 1,215 प्रतिनिधियों का समर्थन पाने के लिए उन्हें अभी लंबा सफर तय करना है।
भले ही इस बार राष्ट्रपति पद के उम्मीदवारों के बीच कोई बहस-मुबाहिसा नहीं होगी क्योंकि श्री ट्रम्प ने उनमें शामिल होने से इनकार कर दिया है, लेकिन दोनों उम्मीदवारों द्वारा अपने प्रतिद्वंद्वी के खिलाफ तीखी टिप्पणियों का सिलसिला तेज होता जान पड़ रहा है।
6 जनवरी, 2021 के दंगों के संदर्भ में, श्री ट्रम्प द्वारा सुश्री हेली और प्रतिनिधि सभा की पूर्व अध्यक्ष और डेमोक्रेट नैन्सी पेलोसी के बीच फर्क करने से चूकने के बाद सुश्री हेली ने श्री ट्रम्प के पास उच्च पद को संभालने लायक मानसिक तंदुरुस्ती नहीं होने का सवाल उठाया।
उधर, श्री ट्रम्प ने सुश्री हेली के पहले नाम निम्रता का मजाक उड़ाया है और पूर्व राष्ट्रपति बराक ओबामा के खिलाफ ‘बर्थर आंदोलन’ के दौरान की गई अपनी टिप्पणियों को दोहराते हुए उन्होंने स्पष्ट रूप से यह सवाल उठाया कि क्या सुश्री हेली नैसर्गिक रूप से जन्मी अमेरिकी नागरिक हैं।
पिछले अमेरिकी चुनावों, मसलन 2016 में, जहां राष्ट्रपति पद की बहस के दौरान 10 से कम उम्मीदवार मैदान में नहीं थे, वहीं उसके उलट इस बार श्री ट्रम्प के प्रति मतदाताओं का झुकाव काफी स्पष्ट है।
इससे प्राइमरी का सीजन एकतरफा सा हो गया है।
सुश्री हेली के तभी तक दौड़ में बने रहने की संभावना है जब तक वह अपने चुनाव अभियान को जारी रखने के लिए पर्याप्त धन जुटाने में सक्षम हैं।
और जब दानदाताओं को किसी उम्मीदवार का भविष्य अधर में लटकता दिखता है, तो वे अपने कदम पीछे खींचने के लिए कुख्यात माने जाते हैं।
भले ही उनका राजनीतिक झुकाव चाहे कुछ भी हो।
ट्रम्पवाद की आभा में खिंची चली आने वाली थोक भीड़, श्री ट्रम्प के खिलाफ गंभीर आपराधिक अभियोगों और अन्य कानूनी चुनौतियों के बावजूद अब स्पष्ट रूप से एक बढ़ती हुई ताकत बन चुकी है।
इसने, दरअसल, अमेरिकी रूढ़िवादी आंदोलन के ओट के रूप में मुख्यधारा के रिपब्लिकनवाद को धराशायी कर दिया है।
मतदाता अब नीति निर्धारण में श्री ट्रम्प के अराजक तदर्थवाद, आप्रवासन और सभी किस्म के अल्पसंख्यकों को लेकर उनके आक्रामक विचारों और संस्थागत मुद्दों से निपटने के दौरान भी राजनीतिक औचित्य से उनके निरंतर परहेज को पसंद करने लगे हैं।
अगर ट्रम्प के “प्रतिमान” को चुनौती देने के लिए ‘ग्रैंड ओल्ड पार्टी’ के भीतर नए नेतृत्व का कोई उभार नहीं होता है, तो वैकल्पिक आवाजों की भारी कमी के चलते लोकलुभावन अपील के साथ ट्रम्पवाद अमेरिकी संस्थानों, शासन और सामाजिक-आर्थिक नतीजों पर अपनी पकड़ मजबूत कर लेगा।
बिहार के मुख्यमंत्री नीतीश कुमार फिर पलटी मारने को तैयार हैं।
इस बार यह पलटी भारतीय जनता पार्टी के पास लौटने के लिए है।
इसी के साथ, कथित विपक्षी गठबंधन की, जिसे उत्साहपूर्वक ‘इंडिया’ नाम दिया गया, गर्भ में ही मौत हो सकती है।
आगामी आम चुनाव में सत्तारूढ़ भाजपा की ताकत से मुकाबले के लिए विपक्षी दलों का एक व्यापक गठबंधन बनाने की पहल में नीतीश कुमार सबसे आगे थे।
बिहार में सामाजिक न्याय के प्रतीक कर्पूरी ठाकुर को भारत रत्न से सम्मानित करने के केंद्र के फैसले ने नीतीश कुमार को भाजपा के साथ नजदीकियां बढ़ाने का एक सुविधाजनक बहाना दे दिया है।
नीतीश कुमार ने कहा कि वह 2006 से ही इस समाजवादी नेता को भारत रत्न से विभूषित करने की मांग कर रहे थे।
परोक्ष रूप से उन्होंने कांग्रेस पर अपनी मांग की अनदेखी का आरोप लगाया जो उस समय सत्ता में थी।
उन्होंने यह भी उम्मीद जतायी कि बिहार की अन्य मांगें केंद्र द्वारा पूरी की जायेंगी।
इसे बहुत से लोग उनकी पार्टी जनता दल (यूनाइटेड) और भाजपा के बीच एक और गठबंधन की भूमिका के रूप में देख रहे हैं।
नीतीश कुमार ने राज्य सरकार में अपने सहयोगियों कांग्रेस एवं राष्ट्रीय जनता दल से खुद को साफ तौर पर दूर कर लिया है और जो भाजपा नीतीश कुमार के साथ दोबारा गठबंधन की संभावना से हाल तक इनकार कर रही थी, अब उसने कहा है कि यह संभव है।
इस बीच, तृणमूल कांग्रेस प्रमुख व पश्चिम बंगाल की मुख्यमंत्री ममता बनर्जी और आम आदमी पार्टी के नेता व पंजाब के मुख्यमंत्री भगवंत मान ने अपने-अपने राज्य में कांग्रेस के साथ सीटों की साझेदारी की संभावना से इनकार किया है।
सात महीने पहले पटना में अपने गठन के बाद, बंद कमरे की बैठकों और उसके बाद प्रेस वार्ता के अलावा, ‘इंडिया’ ब्लॉक के पास जनता तक पहुंचने का कोई बड़ा कार्यक्रम नहीं है।
समय तेजी से निकल रहा है और इस बात को लेकर कोई स्पष्टता नहीं है कि ब्लॉक अपने घटकों के बीच सीटों के बंटवारे का काम कब तक पूरा कर पायेगा।
यह गठबंधन धारणा की लड़ाई में और साझा प्रचार अभियान या चुनावी रणनीति के लिए एक मजबूत ढांचा बना पाने में संकट का सामना कर रहा है।
शुरुआती अति-उत्साह ने पार्टियों को प्रत्येक राज्य की राजनीतिक विशिष्टता, और क्षेत्रीय नेताओं की उन महत्वाकांक्षाओं व आशंकाओं के प्रति अंधा बना दिया था जो जल्द ही उभरनी शुरू हो गयीं।
इसी महीने 13 जनवरी को, ममता बनर्जी जल्दबाजी में आयोजित की गयी ‘इंडिया’ की ऑनलाइन बैठक में शामिल नहीं हुईं।
शिवसेना के उद्धव ठाकरे और समाजवादी पार्टी के अखिलेश यादव ने भी दूरी बरती।
अब भी संभव है कि कुछ राज्यों में चुनावी फायदे की दृष्टि से आंशिक सीट-साझेदारी हो जाए, लेकिन भाजपा के खिलाफ एक कार्यक्रमबद्ध राष्ट्रीय गठबंधन बन पाना संभव नहीं लगता।
विपक्षी दलों को राज्य-स्तरीय गठबंधनों, और चुनाव के बाद होने वाले गठबंधनों की संभावना पर गौर करना पड़ सकता है।
इस बीच, भाजपा ने न सिर्फ चुनाव जीतने के लिए, बल्कि विपक्ष के आखिरी चिन्ह को भी मिटा देने के लिए अपना प्रचार अभियान तेज कर दिया है।
सेवाओं की आपूर्ति करने के क्रम में अंतिम छोर के महत्व को कम आंकना एक भयानक गलती होगी।
खासकर राज्य सरकार के लिए, यह महत्वपूर्ण है कि उन लोगों को हल्के में न लिया जाए जिन्हें यह सुनिश्चित करने के लिए पंक्ति के अंत में रखा गया है कि उसकी योजनाओं और लोगों के बीच जुड़ाव बने।
इस संदर्भ में, आंध्र प्रदेश में आंगनवाड़ी कार्यकर्ताओं एवं सहायिकाओं की हड़ताल को समाप्त करने के लिए उनके साथ किया गया हालिया समझौता देखभाल की प्रक्रिया की निरंतरता बनाए रखने में उनकी अहमियत को देरी से मिली मान्यता है।
विजयवाड़ा में आमरण अनशन की शक्ल में शुरू हुआ विरोध प्रदर्शन रिकॉर्ड 42 दिनों तक चला और फिर प्रदर्शनकारियों एवं राज्य सरकार के बीच कुछ तीखी नोकझोंक के बाद समाप्त हुआ।
राज्य सरकार उनकी 11 में से 10 मांगों को पूरा करने पर सहमत हुई।
इनमें वादा किए गए वेतन वृद्धि को लागू करना, यात्रा भत्ता एवं महंगाई भत्ता का भुगतान करना, जीवन बीमा एवं दुर्घटना बीमा कवर प्रदान करना और सेवा समाप्ति लाभ प्रदान करना शामिल है।
इसके अलावा, उन्होंने आंगनवाड़ी केंद्रों में संरचनात्मक, सौंदर्य और स्वच्छता संबंधी खामियों को दूर करने के लिए धन की मांग की।
सत्तारूढ़ युवजन श्रमिक रायथू (वाईएसआर) कांग्रेस पार्टी ने शुरू में आंगनवाड़ी कार्यकर्ताओं के खिलाफ सख्त रुख अपनाया, उन्हें कारण बताओ नोटिस जारी किए और उनके खिलाफ आवश्यक सेवा रखरखाव अधिनियम लागू किया, लेकिन अंत में उसने सही कदम उठाया।
यह बेहद दुर्भाग्यपूर्ण है कि सरकारें संगठन आधारित विरोध प्रदर्शनों और प्रदर्शनकारियों को उनके मांगों के औचित्य पर विचार किए बिना ही दुराग्रही मानती हैं।
इस तात्कालिक मामले में, आंगनवाड़ी कार्यकर्ताओं एवं सहायिकाओं के जिम्मे ढेर सारे कार्य हैं - बच्चों को अपने केंद्रों पर लाना, छोटे बच्चों की देखभाल करना, उनके भोजन की व्यवस्था करना, उन्हें खाना खिलाना, उन्हें पढ़ाना।
इसके अलावा, उन्हें युवा माताओं को स्वास्थ्य एवं पोषण प्रदान करना, शिक्षा एवं स्तनपान के बारे में शिक्षित करना और शिशुओं एवं छोटे बच्चे को खिलाने से जुड़ी बातों पर परामर्श प्रदान करने का काम बभी सौंपा गया है।
समुदाय के सबसे करीब होने के नाते, खासतौरपर ग्रामीण इलाकों में, उनसे यह अपेक्षा की जाती है कि वे परिवारों को बच्चों के जन्म का पंजीकरण कराने, परिवार नियोजन का संदेश देने और प्राथमिक स्वास्थ्य केंद्र के कर्मचारियों को यह सुनिश्चित करने में सहायता करें कि प्रसव पूर्व और प्रसवोत्तर से जुड़ी प्रतिबद्धताएं पूरी हों।
भले ही वे आपूर्ति करने वाली पंक्ति के अंतिम सिरे पर मौजूद हैं, लेकिन यह उनके महत्व का कोई पैमाना नहीं है।
राज्य सरकार ने, एक महीने से ज्यादा समय बाद ही सही, उनकी अधिकांश उचित मांगों को स्वीकार करके, विशेष रूप से उनके भत्तों को बढ़ाने की बात मान कर अच्छा काम किया है।
अब यह उसका कर्तव्य है कि वह आंगनवाड़ी कार्यकर्ताओं के खिलाफ दर्ज सभी मामलों को वापस ले, हड़ताल अवधि के वेतन का भुगतान करे और उनके खिलाफ आगे दंडात्मक कार्रवाई न करे।
मणिपुर में अधिकांशत: घाटी-निवासी मैतेई और पहाड़-निवासी कुकी-ज़ो समुदायों के बीच भड़की जातीय हिंसा के आठ महीने बाद भी, लड़ाई जारी है।
जातीय ध्रुवीकरण बरकरार है और दोनों पक्षों के विस्थापित लोग अब भी अपने घर लौट नहीं पाये हैं; स्कूलों में पढ़ाई और स्वास्थ्य सेवा बाधित है और राज्य सरकार का इख्तियार कुकी-ज़ो पहाड़ी इलाकों में नहीं चल रहा है।
शांति स्थापित करने में सरकार की अक्षमता और इस मसले पर विचार मंथन करने में राज्य विधानसभा जैसी संस्थाओं की विफलता ने संघर्ष बढ़ा दिया है।
साथ ही, मुख्यमंत्री एन।
बीरेन सिंह को अब भी एक जातीय नेता के रूप में ही अधिक देखा जाना, व्यापक रूप से पसरी इस दुश्मनी में किसी नरमी की संभावना को रोक रहा है।
यहां तक कि मीडिया और सिविल सोसाइटी संगठन भी जातीय आधार पर बंट गये लगते हैं और इससे भी ज्यादा खतरनाक यह है कि, सेना और केंद्रीय अर्धसैनिक बलों को भी इसी चश्मे से देखा जा रहा है, जो मुख्यमंत्री और जातीय श्रेष्ठतावादी समूहों के कथनों से साफ जाहिर होता है।
केंद्र सरकार की प्रतिक्रिया भ्रमजाल खड़ा करने की नीति पर भरोसा करने की रही है।
उसने कानून-व्यवस्था लागू करने से जुड़ी शक्तियां वस्तुत: अपने हाथ में ले रखी हैं, लेकिन ये शक्तियां उसे प्रदान करने वाले अनुच्छेद 355 को लागू करने की सार्वजनिक घोषणा नहीं की गयी है।
केंद्रीय गृह मंत्री अमित शाह और उनके मंत्रालय के अन्य लोगों के दौरों के बाद जातीय समूहों के प्रतिनिधियों के बीच विश्वास-बहाली के उपायों पर ज्यादा कुछ नहीं किया गया है।
गृह मंत्रालय की टीम का सबसे हालिया दौरा मोरे कस्बे में ताजा हत्याओं और हिंसा के बाद कुछ विधायकों द्वारा सामूहिक कार्रवाई के प्रस्ताव की प्रतिक्रिया है।
उग्रवादी संगठनों का दबदबा चिंताजनक है।
मैतेई कट्टरपंथी अरामबाई तेंगगोल जैसी नागरिक-सेनाओं को ‘रक्षा दस्तों’ के रूप में काम करने व हथियार लहराने की इजाजत मिली हुई है और उन्हें घाटी में पहले से ही खतरनाक विमर्श को दूषित करने दिया जा रहा है, साथ ही पहाड़ों में यही काम कुकी उग्रवादी कर रहे हैं।
पुलिस थानों व कैंपों से लूटे गये हथियारों को बरामद किया जाना बाकी है, जो बताता है कि गैर-राज्य समूहों का खतरनाक सैन्यीकरण हो चुका है।
केंद्र सरकार को विभाजन के दोनों तरफ इस अहम मसले से निपटने पर ध्यान केंद्रित करना होगा।
इस बीच एन।
बीरेन सिंह ने मौजूदा संघर्ष और जातीय ध्रुवीकरण को मणिपुर में शरणार्थियों के आगमन से गलत ढंग से जोड़ा है।
बहुत से लोग, खासकर चिन समुदाय के, हुंटा के हमलों केबाद म्यांमार में गृहयुद्ध से भागकर मणिपुर में आ रहे हैं।
इसने मुक्त आवाजाही व्यवस्था (एफएमआर) खत्म करने की मांग को जन्म दिया है।
यह व्यवस्था सीमा के करीब व्यापार और लोगों के बीच के आपसी संपर्क को संभव बनाती है।
यह सही है कि छिद्रयुक्त सीमा ने मादक पदार्थों की तस्करी और उग्रवादियों की आवाजाही को भी संभव बनाया है, लेकिन एफएमआर को खत्म करना भूसी के साथ चावल भी फेंक देने जैसा होगा।
मालदीव के मंत्रियों की अपमानजनक टिप्पणियों और भारतीय पर्यटकों से इस द्वीपसमूह का बहिष्कार करने के आह्वान के साथ-साथ मालदीव में तैनात भारतीय सैनिकों को लेकर भारत-मालदीव के बीच तनातनी के कुछ ही हफ्तों के भीतर, दिल्ली और माले एक अन्य विवाद से रूबरू हैं।
इस बार मसला “अनुसंधान” करने वाले चीनी जहाज जियांग यांग होंग 03 का है, जिसके फरवरी में माले में लंगर डालने की उम्मीद है।
भारत ने हिंद महासागर में चीनी जहाजों की मौजूदगी को लेकर अपनी चिंताएं स्पष्ट कर दी हैं।
“अनुसंधान” करने वाले चीनी जहाजों की श्रीलंका यात्रा पर आपत्ति जताने के बाद, नई दिल्ली यह सुनिश्चित करने में कामयाब रही कि कोलंबो 2024 से उन सभी अनुसंधान करने वाले विदेशी जहाजों पर प्रतिबंध लगा दे, जिनके बारे में यह माना जाता है कि वे वहां लंगर डालकर सैन्य और नागरिक मकसदों के लिए आंकड़े इकट्ठा करते हैं।
एक ऐसे समय में जब राष्ट्रपति मुइज्जू की नई सरकार ने भारत-मालदीव हाइड्रोग्राफी समझौते को रद्द कर दिया है, नई दिल्ली की नजर में चीनी जहाजों की आगवानी में पलक-पावड़े बिछाया जाना एक प्रतिशोध जैसा है।
माले ने संयुक्त राज्य अमेरिका हिंद-प्रशांत कमांड के कमांडर की यात्रा का भी स्वागत किया, जिन्होंने उपकरण पेश किए।
ये घटनाक्रम कई अन्य झटकों के बाद हुए हैं, जिसकी शुरुआत पिछले साल “इंडिया आउट” नारे के साथ अभियान चलाने वाले श्री मुइज्जू की चुनावी जीत से हुई थी।
उनकी सरकार की भारतीय कर्मियों को बाहर निकालने की योजना तथा तुर्किये, संयुक्त अरब अमीरात और चीन की यात्राओं को प्राथमिकता देने के उनके फैसले ने हालात को और ज्यादा संगीन बना दिया।
यह महत्वपूर्ण है कि माले के विरोध और भारत में अति राष्ट्रवादी आह्वानों के बावजूद, नई दिल्ली ने मुइज्जू सरकार से संपर्क साधना बंद नहीं किया है।
प्रधानमंत्री नरेन्द्र मोदी ने दिसंबर में श्री मुइज्जू से मुलाकात की थी और पेचीदा मुद्दों पर द्विपक्षीय बातचीत के लिए एक उच्चस्तरीय कोर ग्रुप का गठन किया।
विदेश मंत्री एस।
जयशंकर ने भी पिछले सप्ताह मालदीव के विदेश मंत्री से मुलाकात की थी।
उम्मीद है कि दोनों पक्षों को इस बात का एहसास होगा कि उनके बीच पनपे तनाव सिर्फ उन समस्याओं के लक्षण हैं जो बड़ी बन सकती हैं: पहला, एक क्षेत्रीय शक्ति जो वैश्विक शक्ति बनने की आकांक्षा रखती है और दूसरा, एक द्वीपसमूह जो अपनी आर्थिक और क्षेत्रीय सुरक्षा संबंधी जरूरतों के लिए बाहरी ताकतों पर निर्भर है।
जहां किसी भी देश के लिए संप्रभुता सर्वोपरि है, वहीं यह भी महत्वपूर्ण है कि दोनों पक्ष टकराव के बजाय शांति के फायदों पर गौर करें।
भारत के नजरिए से, जिसकी ‘पड़ोस प्रथम’ नीति अपने पड़ोसी की मदद उसकी प्राथमिकताओं के हिसाब से करने पर केंद्रित है, उसे मालदीव पर अपनी उस सेना को थोपने वाले के रूप में देखा जाना अनुचित है, जिसने कई मानवीय अभियान चलाए हैं।
मुइज्जू सरकार के लिए, जो हाल ही में माले के मेयर का एक महत्वपूर्ण चुनाव हार गई है, आगामी मजलिस (संसदीय) चुनावों पर भारत के साथ दुश्मनी का असर भी चिंता का सबब होना चाहिए।
उस संदर्भ में, मालदीव का जियांग यांग होंग 03 को आमंत्रित करने का निर्णय, लेकिन इसे एक नियमित ‘पोर्ट कॉल’ से ज्यादा की इजाजत नहीं देना, इस बात का एक संकेत है कि कूटनीति चुपचाप काम कर रही है।
अब एक तर्कसंगत नजरिए के सहारे अशांत द्विपक्षीय रिश्तों को उथल-पुथल भरे मझधार से बाहर निकाल लाने की संभावना ज्यादा है।
यूक्रेन के युद्धबंदियों को लेकर जा रहे एक रूसी विमान के दुर्घटनाग्रस्त होने की घटना ने एक बार फिर यह दर्शाया है कि फरवरी 2022 से युद्धरत इन दोनों देशों के बीच हालात कितने संगीन हैं।
रूस का कहना है कि कीव ने रूसी सीमावर्ती शहर बेलगोरोड में इस विमान को मार गिराया।
इस विमान में 65 यूक्रेनी सैनिक थे।
बेलगोरोड शहर ने हाल के महीनों में बार-बार यूक्रेन की तरफ से होने वाली गोलाबारी झेली है।
कीव ने दुष्प्रचार फैलाने के लिए रूस की आलोचना की है, लेकिन उसने विमान को मार गिराने में अपनी संभावित भूमिका से इनकार नहीं किया है।
यह घटना ऐसे समय में हुई है जब यूक्रेन की सेना रूस के लगातार आगे बढ़ते चले जाने के बीच अग्रिम मोर्चे पर मुकाबला जारी रखने के लिए जूझ रही है।
वर्ष 2022 में अपमानजनक झटके झेलने वाले रूस ने युद्ध के मैदान में एक फिर से रफ्तार पकड़ ली है।
पिछले साल, यूक्रेन के शीर्ष स्तर के एक जनरल ने दक्षिण और पूर्व में रूस के कब्जे वाले इलाकों को फिर से हासिल करने के मकसद से जून 2023 में शुरू किए गए जवाबी हमले के विफल होने की बात स्वीकार की थी।
रूस ने पूर्व में इलाकाई बढ़त हासिल करते हुए मरिंका पर कब्ज़ा कर लिया है और अवदीवका तथा कुपियांस्क की ओर आगे बढ़ रहा है।
युद्ध के मैदान में भारी नुकसान के बीच, यूक्रेन के जनरल 5,00,000 सैनिकों की लामबंदी का आह्वान कर रहे हैं - जोकि बेहद अलोकप्रिय होगा।
इससे भी बदतर, वाशिंगटन में बदलती फिजां ने कीव को एक खतरनाक संदेश दिया है।
वोलोदिमिर जेलेंस्की की सरकार ने विमान दुर्घटना के पीछे की सच्चाई को उजागर करने का वादा किया है।
अगर इस विमान को यूक्रेन के मिसाइल द्वारा गिराया गया होगा, तो यह श्री जेलेंस्की के लिए एक राजनीतिक चुनौती साबित होगी।
लेकिन उनके सामने इस युद्ध का भविष्य एक बड़ी समस्या है।
अभी तक उन्होंने एक बहादुराना अंदाज दिखाया है और यह कहा है कि यूक्रेन जीत - यानी रूस द्वारा कब्जा किए गए सभी इलाकों को वापस हासिल करने - तक लड़ेगा।
भले ही रूस का यूक्रेन के इलाकों पर कब्जा और उसके द्वारा छेड़ा गया युद्ध अंतरराष्ट्रीय कानूनों का उल्लंघन है, लेकिन यूक्रेन के पास जीत की दिशा में बढ़ने वाला कोई व्यावहारिक रास्ता नहीं है।
गाजा पर इजराइल के हमले, जिसे बाइडेन प्रशासन का पूर्ण समर्थन हासिल है, ने भी यूक्रेन से दुनिया का ध्यान भटका दिया है।
इस युद्ध को कुछ ही दिनों में खत्म करने की कसम खाने वाले अमेरिकी रिपब्लिकन नेता डोनाल्ड ट्रम्प अगर नवंबर में फिर से चुने जाते हैं, तो यूक्रेन भारी दबाव में आ सकता है।
अमेरिका और उसके नाटो सहयोगियों के निर्बाध समर्थन के बिना युद्ध जारी नहीं रखा जा सकता।
जब युद्ध के मैदान में दबाव बढ़ रहा है, तो यूक्रेन रूस के भीतर मिसाइल और ड्रोन से हमले कर रहा है।
पश्चिमी देशों द्वारा आपूर्ति किए गए उन्नत हथियारों से लैस होने से यूक्रेन की मारक क्षमता बढ़ गई है।
पिछले हफ्ते रूस के बाल्टिक तट पर स्थित एक ईंधन निर्यात टर्मिनल पर हमला हुआ था।
दोनों पक्ष संदेह, गहरे अविश्वास और भ्रामक सूचनाओं से सराबोर हैं, जिससे हिंसा और दुर्घटनाएं बढ़ सकती हैं।
रूस, यूक्रेन तथा नाटो को इस युद्ध की प्रगति का और ज्यादा व्यावहारिक मूल्यांकन करना चाहिए और सभी पक्षों को नुकसान पहुंचाने वाले इस अंतहीन युद्ध को जारी रखने के बजाय बातचीत के लिए तैयार होना चाहिए।
केंद्र ने वैभव (वैश्विक भारतीय वैज्ञानिक) नामक फेलोशिप कार्यक्रम के तहत फेलोशिप पानेवाले पहले नामों की घोषणा कर दी है, लेकिन इस पहल की बुनियाद में जो विचार है वह काफी दिलचस्प बना हुआ है।
भारतीय मूल के, या भारतीय वंशक्रम के वैज्ञानिक भारत की किसी मेजबान शोध प्रयोगशाला में, तीन साल के लिए, साल में तीन महीने तक बिताने के लिए आवेदन कर सकते हैं।
इस अवधि में, इन शोधकर्ताओं से यह उम्मीद की जाती है कि वे कोई प्रोजेक्ट या टेक्नोलॉजी स्टार्ट-अप शुरू करेंगे, उस संस्थान के साथ दीर्घकालिक जुड़ाव कायम करेंगे, मेजबान फैकल्टी के साथ मिलकर काम करेंगे और संबंधित क्षेत्र में, भारतीय विश्वविद्यालयों व शोध परिवेश में नये विचार लेकर आयेंगे।
अधिकारियों का कहना है कि इस कार्यक्रम के गति पकड़ने के साथ, नये तरह के रिश्ते सामने आ सकते हैं : भारतीय मूल की फैकल्टी को छात्रों, ज्यादा सहायकों (एसोसिएट्स) और यहां तक की डिग्रियों को सुपरवाइज करने की जिम्मेदारी लेने के लिए प्रोत्साहित किया जा सकता है, जिससे ज्ञान, नवाचार और कार्य संस्कृति का सही मायनों में हस्तांतरण हो सकता है और ज्यादा आशावादी होकर उम्मीद करें, तो अनिवासी भारतीय वैज्ञानिक भारत में रुकने की भी सोच सकते हैं।
‘वैभव’ एक मौलिक विचार नहीं है।
खुद इस सरकार के कार्यकाल में, विज्ञान एवं तकनीकी विभाग (डीएसटी) ने समान उद्देश्यों के साथ वज्र (विजिटिंग एडवांस्ड ज्वाइंट रिसर्च) फैकल्टी स्कीम की परिकल्पना की।
दोनों योजनाओं में बस थोड़े से फर्क हैं।
‘वैभव’ केवल प्रवासी भारतीयों के लिए है, जबकि ‘वज्र’ में दूसरी राष्ट्रीयताओं के लोग भी शामिल हो सकते हैं।
‘वज्र’फेलोशिप की राशि के मामले में ज्यादा उदार है, लेकिन कार्य अवधि एक साल तक सीमित है, वहीं ‘वैभव’ में कम पैसे दिये जाते हैं, लेकिन इसका विस्तार तीन साल तक है।
इन दोनों योजनाओं की जिम्मेदारी संभालने वाले डीएसटी का कहना है कि तकरीबन 70 अंतरराष्ट्रीय फैकल्टी ‘वज्र’ का हिस्सा बनकर भारत में समय बिता चुकी हैं, इसके बावजूद इस योजना से हुए फायदे को लेकर चिंताएं बनी हुई हैं।
अधिकारियों का कहना है कि अभी दोनों योजनाएं चलती रहेंगी।
भारतीय और विदेशी विश्वविद्यालयों के बीच आदान-प्रदान को सुगम बनाना स्वागतयोग्य है, लेकिन इस बात को लेकर स्पष्टता होनी चाहिए कि भारत इससे क्या हासिल होने की उम्मीद कर रहा है, खासकर प्रवासी भारतीयों पर ध्यान केंद्रित करके।
बीते दशकों में,‘प्रतिभा पलायन’- भारत में अपने अनुरूप अवसरों के अभाव में प्रतिभाशाली शोधकर्ताओं के विदेश चले जाने - की समस्या पर बहुत सारा कागज काला किया गया है।
यूं तो ऐसे निर्णयों में आर्थिकी और व्यक्तिगत रुझानों की बड़ी भूमिका होती है, लेकिन भारत में विज्ञान के लिए संभावनाओं से विदेशी फैकल्टी और शोधकर्ताओं को रूबरू कराने के लिए अल्पकालिक फेलोशिप उपयोगी हैं।
वे चुनौतियों – बुनियादी शोध के लिए धन के अभाव, मूल शोध एवं विकास में निजी कंपनियों की भागीदारी के अभाव और अकादमिक स्वतंत्रता पर पाबंदियों – को भी उघाड़ कर सामने रख सकते हैं और नीति में बदलावों की राह बना सकते हैं।
अमेरिका और यूरोप के विश्वविद्यालयों में स्थायी नौकरियों के लिए जबरदस्त प्रतियोगिता का मतलब है कि वहां विदेश में प्रशिक्षित, कुशल वैज्ञानिक मानव संपदा का बड़ा भंडार मौजूद है, जिसे भारत में वापस लाया या रोके रखा जा सकता है।
वास्तविकता पर आधारित उम्मीदें ऐसी योजनाओं की कसौटी होनी चाहिए।
यह पूर्व-धारणा कि भारतीय मूल के वैज्ञानिकों के फेलोशिप की अवधि के बाद यहां रुकने की संभावना अधिक है (जिसका संकेत फेलोशिप में जातीय-राष्ट्रवादी पाबंदी से मिलता है), फलीभूत होती है या नहीं, यह देखा जाना बाकी है।
पंजाब में सीमा सुरक्षा बल (बीएसएफ) के क्षेत्राधिकार से जुड़ी मुकदमेबाजी इस मुद्दे पर केंद्र और राज्य सरकारों के बीच प्रभावी विचार-विमर्श के अभाव का नतीजा लगती है।
पंजाब ने संविधान के अनुच्छेद 131 के तहत केंद्र सरकार के खिलाफ मुकदमा दायर किया है, जिसमें बीएसएफ का कामकाजी क्षेत्राधिकार 15 किलोमीटर से बढ़ाकर 50 किलोमीटर करने के फैसले को चुनौती दी गयी है।
यह सीमावर्ती राज्य केंद्र के कदम को संघीय सिद्धांतों का उल्लंघन और पंजाब पुलिस की कानून-व्यवस्था की शक्तियों में अतिक्रमण मानता है।
पश्चिम बंगाल का भी ऐसा ही नजरिया है, और दोनों राज्यों ने इस विस्तार के खिलाफ अपनी विधानसभाओं में प्रस्ताव पारित किये हैं।
इस पृष्ठभूमि में, बीएसएफ के कामकाज का क्षेत्र बढ़ाने से उठे सवालों के परीक्षण का सुप्रीम कोर्ट का निर्णय महत्वपूर्ण हो जाता है।
अक्टूबर 2021 में, केंद्र ने बीएसएफ अधिनियम के प्रावधानों के तहत एक अधिसूचना जारी की थी।
इसके जरिए उस क्षेत्र को मानकीकृत किया गया जिसमें काम करने का बीएसएफ के पास क्षेत्राधिकार होगा।
पंजाब, पश्चिम बंगाल और असम में, इस दूरी को सरहद के 15 किलोमीटर से बढ़ाकर 50 किलोमीटर कर दिया गया, जबकि गुजरात में इसे 80 किलोमीटर से घटाकर 50 किलोमीटर कर दिया गया।
राजस्थान के लिए, इसे 50 किलोमीटर के साथ अपरिवर्तित रखा गया।
केंद्र सरकार ने दिसंबर 2021 में राज्यसभा में एक जवाब में कहा कि बीएसएफ के न्यायाधिकार का विस्तार उसे सरहद पर गश्त का काम ज्यादा असरदार ढंग से कर पाने में मदद करेगा।
इस कदम के लिए केंद्र सरकार के पास जायज वजहें हो सकती हैं, लेकिन इसे राज्य सरकारों के दायरे में अतिक्रमण के रूप में नहीं दिखना चाहिए, जिनके पास सार्वजनिक व्यवस्था बनाये रखने और पुलिस शक्तियों का इस्तेमाल करने की संवैधानिक जिम्मेदारी है।
बीएसएफ अपना ध्यान मुख्यत: सीमा के आर-पार होने वाले अपराधों, खासकर भारतीय क्षेत्र में अनधिकृत प्रवेश या उससे निकास पर केंद्रित होता है।
उसके पास जांच करने या कानून तोड़नेवालों पर मुकदमा चलाने का अधिकार नहीं है।
उसे गिरफ्तार लोगों और जब्त किये गये तस्करी के सामान को स्थानीय पुलिस को सौंपना पड़ता है।
व्यवहार में, बीएसएफ कर्मी आम तौर पर स्थानीय पुलिस के साथ करीबी तालमेल बिठाकर काम करते हैं और क्षेत्राधिकार को लेकर कोई टकराव नहीं होना चाहिए।
यह दलील दी जा सकती है कि क्षेत्राधिकार का विस्तार बीएसएफ को महज यह अधिकार देता है कि वह ज्यादा तलाशी और जब्ती कर सके, खासकर उन मामलों में जिनमें अपराधी देश में काफी भीतर तक घुस आने में सफल होते हैं।
हालांकि, यह कहने की जरूरत नहीं कि किसी केंद्रीय बल के क्षेत्राधिकार के विस्तार के लिए मजबूत कारण होने चाहिए।
इस संबंध में, सुप्रीम कोर्ट द्वारा तैयार सवालों में से सबसे ज्यादा प्रासंगिक सवाल ये हैं कि क्या केंद्र की अधिसूचना राज्य सरकार के दायरे का अतिक्रमण करती है और ‘भारत की सरहदों से लगे इलाकों की स्थानीय हदें’ निर्धारित करते समय किन पहलुओं का ध्यान रखा जाना चाहिए।
अयोध्या में राम मंदिर के उद्घाटन के साथ देश ने अपनी राह पर एक तीखा मोड़ लिया है।
मंदिर के समर्थक मंदिर के उद्घाटन से जुड़ी रस्मों में राज्य की केंद्रीय भूमिका का जश्न मना रहे हैं, जबकि इसके विरोधियों को डर है कि यह एक खतरनाक फिसलन की शुरुआत है।
भारतीय राष्ट्रीयता को लेकर दो बिल्कुल भिन्न दृष्टियां इन दोनों पक्षों को प्रेरित करती हैं।
मंदिर का उद्घाटन भाजपा और प्रधानमंत्री नरेन्द्र मोदी के लिए अगर व्यापक जीत नहीं, तो निर्णायक मील का पत्थर जरूर है।
मोदी ने कहा कि यह भारत के इतिहास में एक नये युग की शुरुआत है, एक ऐसा युग जो सदियों तक चलेगा।
उन्होंने विजय के उत्सव के साथ विनम्रता का आह्वान किया और राम की भावना की सार्वभौमिकता का हवाला दिया जिसमें समस्त मानवता समाहित है।
मंदिर को भारत की समृद्ध सांस्कृतिक विरासत और देश के विभिन्न क्षेत्रों व समुदायों की भविष्य की महत्वाकांक्षाओं के बीच सेतु के रूप में निरुपित करते हुए, मोदी ने नागरिकों से बड़ा सोचने और प्रगति के लिए लगन से काम करने की अपील की।
रामराज्य की बहुत सी कल्पनाएं की गयी हैं।
अयोध्या के इस मंदिर को एक ऐसी राजनीति की संकल्पना को प्रेरित व प्रोत्साहित करना होगा, जो अतीत के मोह से नहीं, बल्कि वर्तमान की कठिनाइयों और भविष्य की चुनौतियों व अवसरों की स्वीकृति से निर्धारित होती हो।
प्रधानमंत्री ने इस तथ्य का भी उल्लेख किया कि मंदिर निर्माण का रास्ता न्यायिक निर्णय से निकला है।
सुप्रीम कोर्ट के जिस फैसले ने अयोध्या की विवादित भूमि हिंदू याचिकाकर्ताओं को सौंपी थी, उसी ने स्पष्ट रूप से यह भी कहा था कि 6 दिसंबर, 1992 को कारसेवकों द्वारा बाबरी मस्जिद ढहाया जाना ‘कानून का गंभीर उल्लंघन’ था।
मंदिर के भक्तों को, अपने उत्सव के क्षण में, अतीत से अनजान नहीं बन जाना चाहिए।
विजय के आह्लाद और शिकायत की जगह सुलह और समन्वय की शुरुआत होनी चाहिए; और डर की जगह उम्मीद को लेनी चाहिए।
पूजा स्थलों से जुड़े अन्य विवाद निपटाने के लिए इसी मॉडल के इस्तेमाल का लोभ तुरंत छोड़ा जाना चाहिए।
ऐतिहासिक शिकायतों के निपटारे की कोशिश अप्रत्याशित सामाजिक ताकतों को जन्म दे सकती है और राष्ट्रीय एकता को खतरे में डाल सकती है।
वर्ष 2019 के सुप्रीम कोर्ट के फैसले के बाद जिस आसानी से मंदिर निर्माण हुआ उसकी सराहना करते हुए, प्रधानमंत्री ने खुद इस तथ्य की ओर इशारा किया।
वर्तमान-समय की राजनीति के निर्माण में, अक्सर अतीत का इस्तेमाल मनचाहा आकार दी जा सकने वाली सामग्री के रूप में किया जाता है।
निश्चित रूप से इसका उपयोग मतभेदों को उभारने की जगह, एकता निर्मित करने और समन्वय स्थापित करने के लिए किया जा सकता है।
देश चलाने की समझ-बूझ सही विकल्प का चुनाव करने में है।
दक्षिण कोरिया को उत्तर कोरिया का दुश्मन देश घोषित करने और शांतिपूर्ण तरीके से दोबारा एकीकरण के विचार को त्यागने का किम जोंग-उन का फैसला इस बात का संकेत है कि प्योंगयांग अब और ज्यादा आक्रामक रुख अपना रहा है।
हाल के महीनों में युद्ध को लेकर श्री किम की बयानबाजियों में इजाफा होने के साथ-साथ उत्तर कोरिया द्वारा हथियारों के परीक्षणों की एक श्रृंखला भी देखी गई है।
पिछले हफ्ते प्योंगयांग ने मध्यम दूरी की हाइपरसोनिक मिसाइल दागने का दावा किया था, जो कम ऊंचाई पर उड़ान भर सकती है।
उसने पानी के भीतर, मानव रहित और परमाणु शक्ति से लैस ड्रोनों का भी परीक्षण किया है।
इस महीने की शुरुआत में, उत्तर कोरिया ने विवादित अंतर-कोरियाई समुद्री सीमा और दक्षिण के कोरिया के उत्तरी सीमा रेखा के करीब स्थित येओनपयोंग और बेंगनीओंग द्वीपों के पास सैकड़ों गोले दागे।
इन कार्रवाइयों से यह साफ है कि किम का निजाम यथास्थिति को बदलना चाहता है।
लेकिन श्री किम की हरकतें पूरी तरह से बेवजह नहीं हैं।
वह दक्षिण कोरिया, जापान और अमेरिका के बीच बढ़ते सैन्य समन्वय को अपनी सुरक्षा के लिए एक खतरा के रूप में देखते हैं।
इन तीनों देशों ने हाल ही में अपने मिसाइल-रडार डेटा को एक-दूसरे के साथ जोड़ा है।
संयुक्त राज्य अमेरिका और दक्षिण कोरिया नियमित रूप से संयुक्त सैन्य अभ्यास भी करते हैं, जिस पर उत्तर कोरिया की ओर से तीखी प्रतिक्रिया होती है।
मई 2022 में पदभार संभालने वाले दक्षिण कोरियाई राष्ट्रपति यूं सुक येओल ने भी प्योंगयांग के प्रति कड़ा रुख बनाए रखा है और कहा है कि शांति केवल ताकत से ही हासिल की जा सकती है।
अतीत में, उत्तर कोरिया अपनी तमाम बयानबाजियों के बावजूद दक्षिण कोरिया और अमेरिका के साथ राजनयिक संवाद के लिए तैयार रहा था।
वर्ष 1994 में, वह क्लिंटन प्रशासन के साथ एक ‘सहमत ढांचे’ के लिए राजी हो गया था।
इसके हिस्से के रूप में, वह अपने परमाणु रिएक्टरों के संचालन और निर्माण को रोकने पर सहमत हुआ था।
लेकिन जॉर्ज बुश जूनियर प्रशासन के दौरान ‘सहमत ढांचे’ के पतन के बाद प्योंगयांग ने खुद को परमाणु क्षमता से लैस कर लिया।
राष्ट्रपति डोनाल्ड ट्रम्प और उत्तर कोरिया के बीच संवाद ने अंतर-कोरियाई रिश्ते में अस्थायी स्थिरता सुनिश्चित की।
लेकिन जब ट्रम्प की पहल विफल हुई, तो तनाव फिर से बढ़ गया।
लीबिया, इराक और ईरान परमाणु समझौते के हश्र को देखते हुए, उत्तर कोरिया के नेताओं के सामने अमेरिका के साथ समझौते की खातिर अपने परमाणु हथियार छोड़ने की कोई खास वजह नहीं है।
अमेरिका के साथ सुलह के रास्ते को स्पष्ट रूप से नकारते हुए, प्योंगयांग ने कोरियाई प्रायद्वीप के परमाणु निरस्त्रीकरण पर बातचीत से इनकार कर दिया है और चीन एवं रूस के साथ अपने रिश्ते को मजबूत करने के लिए कदम उठाए हैं।
लेकिन एक जटिल कूटनीतिक रास्ता हमेशा ही सैन्य रास्ते से बेहतर होगा।
दोनों कोरिया, जिसमें एक परमाणु शक्ति संपन्न और दूसरा दुनिया के सबसे शक्तिशाली देश द्वारा समर्थित है, के बीच सीधी भिडंत पूरे क्षेत्र के लिए विनाशकारी साबित होगी।
तनाव कम करना और अंतर-कोरियाई रिश्तों में विश्वास बहाल करना सभी हितधारकों - सियोल, प्योंगयांग और वाशिंगटन के लिए तत्कालिक प्राथमिकता होनी चाहिए।
सेंटर फॉर पॉलिसी रिसर्च (सीपीआर) का विदेशी अंशदान (विनियमन) अधिनियम (एफसीआरए) लाइसेंस निलंबित करने के बाद, एक साल भी नहीं हुआ कि भारत सरकार ने उसका एफसीआरए लाइसेंस रद्द कर दिया है।
इस कदम को जायज ठहराने के लिए सीपीआर के प्रकाशनों को उन करेंट अफेयर्स कार्यक्रमों के समतुल्य बताया गया है, जो एफसीआरए फंड का इस्तेमाल कर रही किसी भी संस्था के लिए निषिद्ध हैं।
यह मजाक के सिवाय और कुछ नहीं है।
एक बेहतरीन थिंक टैंक के बतौर, सीपीआर आधी सदी से अधिक समय से हमारे बीच है।
इस दौरान इसने जनहित की भावना से प्रेरित अध्ययन कार्य की मिसाल पेश की है।
इसके काम ने शासन संचालन और नीति-निर्माण के उस पारिस्थितिकी (इकोसिस्टम) को समृद्ध बनाया है जहां विभिन्न हितधारकों और उनके प्राय: भिन्न हितों को सूचनाओं से लैस बहसों के जरिए सहमति-निर्माण की जरूरत होती है – जो एक लोकतंत्र की निशानी है।
ऐसे संस्थान को वित्तीय रूप से लाचार बनाकर उसे वस्तुत: बंद करने का निर्णय सिर्फ यही संदेश भेजता है कि भारत अब ज्ञान और विचारों का मुक्त प्रवाह स्वीकार करने को तैयार नहीं है।
यह कदम भी सरकार द्वारा एफसीआरए का हथियार की तरह इस्तेमाल किये जाने के व्यापक, और अब भलीभांति जाने-पहचाने जा चुके, पैटर्न का हिस्सा है।
सरकार ने इसका इस्तेमाल उन संस्थाओं को चुप कराने में किया है जिनका काम उसकी पसंद के अनुरूप नहीं है, खासकर जो पर्यावरणीय मुद्दों, नागरिक स्वतंत्रता और मानवाधिकारों पर काम कर रही हैं।
राजनीतिक और वैचारिक कारणों से सिविल सोसाइटी को निशाना बनाने के लिए एफसीआरए का इस्तेमाल शायद उसके डीएनए में है।
यह कानून आपातकाल की संतान है, जिसे एक ऐसी सरकार ने बनाया था जो विदेशी सरकारों द्वारा, एनजीओ के जरिए धन भेजकर, भारत के आंतरिक मामलों में दखलअंदाजी किये जाने को लेकर भयभीत थी।
तब से, एक के बाद एक सरकारों ने इसमें संशोधन किया है और इसके प्रावधान ज्यादा सख्त होते गये हैं।
वर्ष 2020 में जब सबसे ताजा संशोधन पारित हुए, तब इंटरनेशनल कमीशन ऑफ जूरिस्ट्स (आईसीजे) ने इसे ‘अंतरराष्ट्रीय कानून के साथ असंगत’ बताते हुए इसकी निंदा की और आगाह किया कि यह ‘सिविल सोसाइटी से जुड़े लोगों की अपने महत्वपूर्ण कार्यों को अंजाम देने की… क्षमता पर असाधारण अवरोध… पैदा करेगा’।
ऐसा लगता है मानो सरकार ने आईसीजे को सही साबित करने के लिए कड़ी मेहनत की है।
सीपीआर का एफसीआरए रद्द होने का मामला शांत
हो पाने के पहले ही, बच्चों के साथ काम करने वाली संस्था ‘वर्ल्ड विजन इंडिया’ का एफसीआरए रद्द हो गया है।
एक तरफ, भारत ‘विश्वगुरु’ के रूप में मान्यता चाहता है।
जी-20 की मेजबानी में उसने अपनी पहचान ‘मदर ऑफ डेमोक्रेसी’ के रूप में पेश की।
सरकार अंतरराष्ट्रीय सूचकांकों पर अपनी रैंकिंग को लेकर अतिसंवेदनशील है, फिर भी वह धारणा और वास्तविकता के बीच संबंध स्वीकार करने को तैयार नहीं है।
जब अमेरिका स्थित गैर-लाभकारी संस्था, फ्रीडम हाउस ने अपने लोकतंत्र सूचकांक पर भारत को एक ‘चुनावी एकतंत्र’ के रूप में दर्जा घटाया (डाउनग्रेड किया), तो उसने इसका एक कारण नागरिक आजादी का क्षरण बताया।
सतही आधारों पर सिविल सोसाइटी संगठनों के वित्तीय साधनों को अवरुद्ध कर देना नागरिक आजादी के क्षरण का एक आदर्श उदाहरण है, जो लोकतंत्र में गिरावट के नैरेटिव को निश्चित रूप से और विस्तार प्रदान करेगा।
ऐसे में, इन कार्रवाइयों के चलते स्वतंत्रता व लोकतंत्र के वैश्विक सूचकांकों पर भारत के डाउनग्रेड होने पर, पक्षपात या भारत की छवि दागदार करने की ‘साजिश’ की शिकायत बेमानी होगी।
बीते 19 जनवरी को, पिछले साल सितंबर में प्रक्षेपित जापान एयरोस्पेस एक्सप्लोरेशन एजेंसी (जाक्सा) के स्मार्ट लैंडर फॉर इन्वेस्टिगेटिंग मून (स्लिम) अंतरिक्ष यान के चंद्रमा पर सॉफ्ट-लैंडिंग करने की उम्मीद थी।
निर्धारित समय के तुरंत बाद, जाक्सा की रिपोर्ट से यह संकेत मिला कि लैंडर चंद्रमा की सतह पर उतर गया है, लेकिन उसके सौर पैनल बिजली का उत्पादन नहीं कर पा रहे जिसकी वजह से यान को अपनी बैटरियों पर निर्भर रहना पड़ रहा है।
रिपोर्ट में बताया गया कि इसके बावजूद ‘स्लिम’ डेटा का संचार करता हुआ जान पड़ रहा है और इसके अन्य घटकों की जांच से किसी भी किस्म के नुकसान का संकेत नहीं मिला है।
इसका मतलब यह है कि जापान चंद्रमा पर रोबोटिक अंतरिक्ष यान को सॉफ्ट-लैंड कराने वाला पांचवां देश बन गया है।
चंद्रयान-3 की तरह ‘स्लिम’ पर चंद्रमा पर सॉफ्ट-लैंडिंग और एक रोवर मिशन (दो छोटे रोवर्स के साथ) तैनात करने का जिम्मा है, लेकिन इसका प्राथमिक मिशन मार्ग प्रशस्त करने वाला है।
अब तक, चंद्रमा और मंगल ग्रह पर जाने वाले अंतरग्रहीय अंतरिक्ष यान को कई सौ मीटर चौड़े उपयुक्त लैंडिंग क्षेत्र आवंटित किए गए हैं।
हालांकि ‘स्लिम’ को 100 वर्गमीटर क्षेत्र के भीतर उतरने के लिए डिज़ाइन किया गया है और इसलिए इसका उपनाम “मून स्नाइपर” रखा गया।
एक प्रेस कॉन्फ्रेंस में, जाक्सा अधिकारियों ने यान के नियंत्रित तरीके से उतरने की पुष्टि की।
उन्होंने यह भी कहा कि उन्हें यह पता लगाने में एक महीने का समय लग सकता है कि ‘स्लिम’ ने सफलतापूर्वक अपनी ‘पिनपॉइंट लैंडिंग’ को अंजाम दिया है या नहीं।
स्लिम की आंशिक सफलता (फिलहाल के लिए) एक निजी अमेरिकी कंपनी एस्ट्रोबोटिक द्वारा निर्मित और नासा द्वारा वित्त पोषित चंद्रमा-लैंडिंग मिशन के प्रणोदक में रिसाव होने के बाद पृथ्वी के वायुमंडल में फिर से प्रवेश करने के एक दिन बाद सामने आई है।
यही नहीं, ‘स्लिम’ की यह परिघटना एक अन्य अमेरिकी कंपनी के लैंडिंग करने के प्रयास से लगभग एक महीने पहले और नमूने के तौर पर चंद्रमा के दूरस्थ सतह से वापसी के चीन के महत्वाकांक्षी मिशन से चार महीने पहले संभव हुई है।
जाक्सा को ‘स्लिम’ से मिले सबकों से चंद्र ध्रुवीय अन्वेषण मिशन की योजनाबद्ध तैयारियों में नई जानकारी मिलने की उम्मीद है।
भारत-जापान साझेदारी
वाले इस मिशन में भारत की ओर से लैंडर प्रदान किया जाना है।
सटीक लैंडिंग मूल्यवान होती है क्योंकि यह चंद्र मिशनों को दूर कहीं उतरने और फिर क्षेत्र में भटकने के बजाय रुचि वाले उस स्थान के करीब से अपना काम शुरू करने की इजाजत देता है, जहां लैंडिंग के लिए उपयुक्त एक छोटा सी पट्टी हो सकती है।
और चंद्रमा के दक्षिणी ध्रुव के आसपास की सतह अधिकतर उबड़-खाबड़ भूभाग वाली है।
दुनिया में अब ऐसे पांच देश हैं जिनके पास चंद्रमा पर रोबोटिक अंतरिक्ष यान उतारने की प्रदर्शित क्षमता है।
ये देश और यूरोपीय अंतरिक्ष एजेंसी अंतरिक्ष की यात्रा से जुड़ी दुनिया के प्रमुख प्रतिष्ठान हैं।
निकट भविष्य में ऐसे किसी अन्य प्रतिष्ठान के पास रोबोटिक चंद्र मिशन की योजना नहीं है।
अमेरिका और रूस दोनों ने पिछले युग में आखिरी बार अपनी क्षमताओं का प्रदर्शन किया था, हालांकि नासा का व्यावसायिक चंद्र पेलोड सेवा कार्यक्रम एस्ट्रोबोटिक मिशन जैसे प्रयास लगातार करता रहेगा।
ऐसे में, अंतरिक्ष में नई होड़ की अगुवाई फिलहाल एशियाई देश कर रहे हैं।
इस सप्ताह की शुरुआत में, भारत मौसम विज्ञान विभाग (आईएमडी) ने अपने अस्तित्व के 150वें वर्ष में प्रवेश किया।
वर्तमान में जहां यह चक्रवातों से लेकर कोहरे तक, जलवायु और मौसम के पूरे परिदृश्य का विश्लेषण करता है, वहीं औपनिवेशिक काल में इसकी परिकल्पना दक्षिण-पश्चिम मानसून के रहस्यों को सुलझाने के लिए की गई थी।
जरूरतें व्यावहारिक थीं।
राजस्व को लेकर चिंतित रहने वाला ब्रिटिश प्रशासन फसल पर मानसून के प्रभावों के बारे में गहराई से जानता था और इसीलिए उसने इस तथ्य को जानने में काफी निवेश किया था कि हवा, बारिश और धूप के पिछले विवरणों का इस्तेमाल भविष्य की मूसलाधार बारिश और सूखे की भविष्यवाणी के लिए किया जा सकता है या नहीं।
तब से लेकर अब तक के सालों में, आईएमडी ने मौसम संबंधी आंकड़ों का विशाल भंडार एकत्र किया है जो मानसून के इसके पूर्वानुमानों का आधार है।
इस डेटा का एक ऐसा ही विश्लेषण ऊर्जा, पर्यावरण एवं जल परिषद (सीईईडब्ल्यू) के शोधकर्ताओं द्वारा 1982 से लेकर 2022 के दरम्यान उप-विभागीय (तहसील) स्तर पर मानसून के रुझानों का पता लगाने के लिए किया जाता रहा है।
इस विश्लेषण से यह पता चलता है कि भारत की लगभग 4,400 तहसीलों में से आधे से अधिक या 55 फीसदी तहसीलों में मानसून की बारिश की मात्रा बढ़ रही है।
उनमें से लगभग 11 फीसदी तहसीलों में वर्षा की मात्रा में कमी देखी गई।
उन तहसीलों में से लगभग 68 फीसदी ने मानसून के सभी चार महीनों में कम वर्षा का अनुभव किया, वहीं 87 फीसदी ने खरीफ फसलों की बुआई के लिए महत्वपूर्ण माने जाने वाले जून और जुलाई के दौरान बारिश में गिरावट देखी।
इनमें से अधिकांश तहसीलें सिंधु-गंगा के मैदानों, पूर्वोत्तर भारत और भारतीय हिमालयी क्षेत्र में स्थित हैं, जो भारत के आधे से अधिक कृषि उत्पादन में योगदान करती हैं।
इस अध्ययन में यह भी पाया गया कि भारत के 30 फीसदी जिलों में कई सालों से कम वर्षा हुई और 38 फीसदी जिलों में कई सालों से अत्यधिक वर्षा हुई।
राजस्थान, गुजरात, मध्य महाराष्ट्र और तमिलनाडु के कुछ हिस्सों की ऐतिहासिक रूप से सूखी रहने वाली कुछ तहसीलें भी गीली हो रही हैं।
अक्टूबर, नवंबर तथा दिसंबर के दौरान आने वाले और मुख्य रूप से प्रायद्वीपीय भारत को प्रभावित करने वाले उत्तर-पूर्वी मानसून में भी बदलाव हो रहे हैं।
पिछले दशक (2012-2022) में तमिलनाडु की लगभग 80 फीसदी तहसीलों, तेलंगाना की 44 फीसदी और आंध्र प्रदेश की 39 फीसदी तहसीलों में उत्तर-पूर्वी मानसून की बारिश में 10 फीसदी से ज्यादा का इजाफा हुआ है।
भारत की वार्षिक वर्षा का लगभग 76 फीसदी हिस्सा दक्षिण-पश्चिम मानसून से होता है, जबकि उत्तर-पूर्वी मानसून से लगभग 11 फीसदी वर्षा होती है।
यह तथ्य अच्छी तरह दर्ज है कि भारत के मानसून में लंबे व शुष्क दौर और फिर मूसलाधार बारिश की परिघटना बढ़ती जा रही है।
हालांकि इसमें प्राकृतिक परिवर्तनशीलता की कितनी भूमिका है और ग्लोबल वार्मिंग का कितना असर है, यह शोध का एक सक्रिय क्षेत्र है।
जहां राजस्व के दोहन ने क्षेत्रीय स्तरों पर मौसम का हाल जानने की औपनिवेशिक रुचि को प्रेरित किया, वहीं ऐसे विश्लेषणों की एक नई व समकालिक प्रासंगिकता भी है।
इसका मकसद जलवायु की दृष्टि से और ज्यादा सुदृढ़ होने तथा आवश्यक धन व संसाधनों को व्यवस्थित करने के लिए क्षेत्र-विशेष के हिसाब से योजनाएं बनाना है।
सरकार की ओर से राष्ट्रीय पूर्वानुमानों के बनिस्बत क्षेत्रीय एवं उप-जिला स्तर के पूर्वानुमानों को प्राथमिकता दिया जाना एक सराहनीय कदम होगा।
कांग्रेस नेता राहुल गांधी की देशव्यापी यात्रा के दूसरे संस्करण का मुद्दा न्याय है, लेकिन इसमें पहले संस्करण की थीम ‘सौहार्द के आह्वान’ को भी बनाये रखा गया है।
भारत जोड़ो न्याय यात्रा के नाम से, इसकी शुरुआत संघर्षग्रस्त मणिपुर से हुई और समापन 20 मार्च को मुंबई में होगा।
इस दौरान यह यात्रा 15 राज्यों से गुजरते हुए 6,713 किलोमीटर की दूरी तय करेगी।
राहुल गांधी का इरादा रोज कुछ किलोमीटर पैदल चलकर लोगों से बातचीत करने, और फिर बाकी की दूरी एक बस से तय करने का है।
यह यात्रा 11 दिन पूर्वोत्तर क्षेत्र में रहेगी, जो कभी कांग्रेस का गढ़ हुआ करता था, लेकिन अब वहां भाजपा और उसके सहयोगियों का दबदबा है।
बंगाल में प्रवेश से पहले, यह यात्रा असम में 900 किलोमीटर की दूरी तय करेगी।
लगातार 15 साल शासन में रहने के बाद कांग्रेस ने इस राज्य को 2016 में भाजपा के हाथों गवां दिया।
उत्तर प्रदेश में, राहुल गांधी जातीय जनगणना कराने की मांग को लेकर अन्य पिछड़ा वर्ग (ओबीसी) में पैठ बनाने की कोशिश करेंगे और इसके जरिए सामाजिक न्याय के अपने मुद्दे के लिए समर्थन जुटायेंगे।
एक ऐसे समय में जब भाजपा का अभियान अयोध्या में राम मंदिर के उद्घाटन पर टिका हुआ है, कांग्रेस, जवाब के रूप में, जातीय न्याय के अपने नये मुद्दे के इस्तेमाल की कोशिश कर रही है।
राजनीतिक गोलबंदी के औजार के रूप में सामाजिक न्याय की क्षमता को आजमाने के लिए उत्तर प्रदेश से बेहतर दूसरी जगह नहीं हो सकती और राहुल गांधी को अमेठी (जिसे वह 2019 में हार गये थे) या प्रदेश की किसी अन्य सीट से लड़ने के सवाल का सामना भी करना होगा।
राहुल गांधी को उम्मीद है कि जनता का ध्यान महंगाई, नौकरियों की कमी, और दलितों, आदिवासियों, ओबीसी व अल्पसंख्यकों जैसे सामाजिक समूहों को कथित रूप से हाशिए पर डाले जाने पर केंद्रित होगा।
वह और उनकी पार्टी इस यात्रा को आसन्न लोकसभा चुनाव के लिए किसी तात्कालिक चुनावी उम्मीद से अलग रखना चाहते हैं।
वे इसकी कल्पना राष्ट्रीय स्वयंसेवक संघ- भाजपा के खिलाफ एक वैचारिक चुनौती के रूप में करना चाहते हैं।
यह सच है कि सिर्फ चुनाव जीतने के लिए होने वाली राजनीति कई तरीकों से समाज के लिए नुकसानदेह हो सकती है, लेकिन चुनावी मुकाबलों की उपेक्षा करने की दूसरी अति भी विपरीत नतीजे वाली है।
आखिरकार, चुनाव विचारधाराओं के इम्तिहान भी हैं।
दक्षिण से उत्तर तक यात्रा के पहले चरण ने राहुल गांधी के लिए सद्भावना अर्जित की और तेलंगाना में कांग्रेस की जीत में शायद मदद भी की, जहां पार्टी के लिए संभावनाएं अचानक पक्ष में हो गयीं।
लेकिन पार्टी ने उस राजस्थान, मध्य प्रदेश और छत्तीसगढ़ को भाजपा के हाथों गंवा दिया, जहां वैचारिक लड़ाई तीखी है।
इस यात्रा के जरिए राहुल गांधी को अपनी स्थिति प्रधानमंत्री नरेन्द्र मोदी को चुनौती देनेवाले सबसे भरोसेमंद नेता के रूप में सुदृढ़ करनी होगी, लेकिन विपक्ष के लिए एक कारगर चुनावी रणनीति बनाने की खातिर इतना काफी नहीं है।
सवाल है कि क्या राहुल गांधी उस दूरी को तय करसकते हैं।
महामारी भारत के सबसे छोटे नागरिकों यानी बच्चों पर भारी गुजरी थी, लेकिन इसके असर के सही मायने अब सामने आ रहे हैं।
शिक्षा की वार्षिक स्थिति रिपोर्ट ‘असर 2023 : बीयॉन्ड बेसिक्स’ नाम से बुधवार को जारी की गयी।
यह एक सर्वेक्षण है जिसे सिविल सोसाइटी संगठन ‘प्रथम’ ने 14 से 18 साल के ग्रामीण बच्चों के बीच किया है।
इस रिपोर्ट में पाया गया कि इन बच्चों में आधे से ज्यादा ऐसे हैं जिन्हें उस बुनियादी गणित में मुश्किल पेश आयी, जिसमें उन्हें कक्षा 3 या 4 में माहिर हो जाना चाहिए था।
चार सालों में पहली बार घरों में जाकर सर्वेक्षण हो पाया।
इसे 26 राज्यों के 28 जिलों में किया गया और 34,745 छात्रों की बुनियादी स्तर की पठन व अंकगणितीय क्षमताओं का आकलन किया गया।
इसमें कई अन्य निष्कर्ष भी सामने आये हैं।
इस आयु वर्ग के 25 फीसदी से ज्यादा बच्चे अपनी मातृभाषा में कक्षा 2 के स्तर के पाठ नहीं पढ़ पाते; हालांकि, लड़के अंकगणित और अंग्रेजी पढ़ पाने के मामले में लड़कियों से बेहतर हैं।
कुल मिलाकर, 14-18 वर्ष आयु वर्ग के बच्चों में से 86।
8 किसी न किसी शैक्षणिक संस्थान में नामांकित हैं, लेकिन उनके बड़े होने के साथ खामियां उभरने लगती हैं – 14 साल के 3।
9 फीसदी बच्चे स्कूलों में नामांकित नहीं हैं, लेकिन 18 साल वालों के मामले में यह आंकड़ा 32।
6 फीसदी तक पहुंच जाता है।
इसके अलावा, कक्षा 11 और उसके ऊपर, ज्यादा छात्र मानविकी को ही चुनते हैं; लेकिन लड़कियों के विज्ञान के वर्ग में नामांकित (28।
1%) होने की संभावना लड़कों की तुलना (36।
3%) में और भी कम होती है, और व्यावसायिक प्रशिक्षण और अन्य संबंधित पाठ्यक्रमों को तो महज 5।
6 फीसदी लड़कियों ने चुना है।
राष्ट्रीय स्तर पर ‘प्राइवेट ट्यूशन’ का सहारा लेने वाले बच्चों का अनुपात 2018 के 25 फीसदी से बढ़कर 30 फीसदी हो गया है।
सर्वेक्षण में शामिल नौजवानों में से लगभग 90 फीसदी के पास स्मार्टफोन है और वे उसे इस्तेमाल करना जानते हैं, हालांकि बहुतों को ‘ऑनलाइन सेफ्टी सेटिंग्स’ के बारे में जानकारी नहीं है।
इन रुझानों, खासकर पढ़ने और सरल अंकगणित हल करने में फिसड्डीपन, से यह अंदाजा मिलता है कि शिक्षा प्रणाली में क्या समस्या है और किन सुधारात्मक उपायों की जरूरत है।
राष्ट्रीय शिक्षा नीति 2020 कहती है कि “2025 तक प्राथमिक विद्यालयों में सार्वभौमिक बुनियादी साक्षरता और अंकगणितीय क्षमता हासिल करना” सर्वोच्च प्राथमिकता है।
रिपोर्ट कहती है कि सभी राज्यों ने ‘निपुण भारत मिशन’ के तहत बुनियादी साक्षरता और अंकगणितीय क्षमता की दिशा में काफी कोशिश की है, लेकिन आंकड़े दिखाते हैं कि भारत जैसे विविधतापूर्ण और विशाल देश में अभी बहुत कुछ किये जाने की जरूरत है।
बढ़ता नामांकन अच्छी चीज है, लेकिन अनिवार्य स्कूली शिक्षा (कक्षा 8) पूरी करने के बाद जो चीज छात्रों का इंतजार कर रही होती है, वह उतनी सुहावनी नहीं है – कई बार तो इसकी वजह बस यह होती है कि वे उच्च माध्यमिक स्तर के लिए निर्धारित महत्वाकांक्षी पाठ्यक्रम से पार पाने में सक्षम नहीं होते।
शिक्षा के अधिकार अधिनियम, 2009 ने शिक्षा तक सार्वभौमिक पहुंच सुनिश्चित की हो सकती है, लेकिन कानून की सच्ची भावना के अनुरूप यह हर बच्चे को छू पाए उससे पहले बहुत से सूराख भरने होंगे।
मथुरा में शाही ईदगाह मस्जिद का मुआयना करने के लिए एक आयुक्त नियुक्त करने के इलाहाबाद हाईकोर्ट के आदेश के अमल पर रोक लगाकर, सुप्रीम कोर्ट ने अदालतों के जरिए पूजा स्थल की स्थिति में बदलाव लाने के एक संभावित कदम पर कुछ समय के लिए अंकुश लगा दिया है।
शीर्ष अदालत ने यह पाने के बाद आयोग की नियुक्ति पर रोक लगा दी है कि इसकी मांग बिना किसी विशेष वजह के अस्पष्ट आधार पर की गई है।
उसने एक हालिया उदाहरण को भी ध्यान में रखा जिसमें सुप्रीम कोर्ट ने फैसला सुनाया है कि मुकदमे की संधार्यता को लेकर कोई सवाल उठने या मुकदमे का कानून द्वारा वर्जित होने की स्थिति में सिविल अदालतों को कोई अंतरिम राहत नहीं देनी चाहिए।
शाही ईदगाह मस्जिद की प्रबंधन समिति ने देवता, भगवान श्री कृष्ण विराजमान और अन्य हिंदू उपासकों के नाम पर किए गए इस मुकदमे की संधार्यता पर इस आधार पर सवाल उठाया है कि यह मुकदमा पूजा स्थल (विशेष प्रावधान) अधिनियम1991 द्वारा वर्जित है।
यह अधिनियम किसी भी पूजा स्थल की 15 अगस्त, 1947 वाले धार्मिक चरित्र में बदलाव पर रोक लगाता है।
यह पूजा स्थल की स्थिति को बदलने के मकसद से किए जाने वाले किसी नए मुकदमे पर भी रोक लगाता है।
हिंदू भक्त दावा करते रहे हैं कि मथुरा के एक कृष्ण मंदिर के बगल में स्थित मस्जिद भगवान कृष्ण के जन्मस्थान पर अवस्थित है।
मथुरा के इस मस्जिद से जुड़े कई मुकदमे लंबित हैं और इलाहाबाद हाईकोर्ट ने निपटारे के लिए सभी मुकदमों को अपने पास स्थानांतरित कर लिया है।
परिसर का मुआयना करने के लिए एक आयोग की नियुक्ति यह दिखाने की एक कवायद जान पड़ी कि वहां हिंदू मूल की स्थापत्य विशेषताएं और कलाकृतियां मिल सकती हैं।
इस मामले में कानूनी रणनीति ठीक वैसी ही है जिसके जरिए हिंदू उपासकों ने वाराणसी स्थित ज्ञानवापी मस्जिद, जहां भारतीय पुरातत्व सर्वेक्षण (एएसआई) को वैज्ञानिक सर्वेक्षण करने के लिए कहा गया है, से जुड़े मुकदमे में अपने पक्ष को मजबूत करने हेतु कथित सबूत इकट्ठा करने की आधिकारिक मंजूरी हासिल की थी।
हालांकि, मथुरा विवाद को 1968 में श्री कृष्ण जन्मस्थान सेवा संस्थान और शाही ईदगाह ट्रस्ट के बीच एक समझौते के जरिए सुलझाया गया था और उसपर अमल 1973 में एक अदालती हुक्म (डिक्री) के जरिए किया गया था।
समझौते के तहसंस्थान ने जमीन का एक हिस्सा ईदगाह के लिए छोड़ दिया था।
मौजूदा मुकदमे इस समझौते को ‘धोखाधड़ी’ बताते हुए चुनौती देते हैं और भूमि के पूरे हिस्से को देवता को हस्तांतरित करने की मांग करते हैं।
यह दावा करके कि मुस्लिम पूजा स्थल हिंदू मूल की संरचनाओं पर बनाए गए थे, उनके खिलाफ ठोस हमला करने के लिए न्यायपालिका का इस्तेमाल दुर्भाग्य से एक नियमित खासियत बन गई है।
अदालतों को इस तरह की प्रेरित मुकदमेबाजी को प्रोत्साहित करने से सावधान रहना चाहिए और उन्हें शुरुआती चरण में यह निर्धारित करना चाहिए कि 1991 के अधिनियम में वैधानिक रोक के मद्देनजर ऐसे मुकदमे चलने योग्य हैं भी या नहीं।
गाजा युद्ध अब केवल इजराइल और हमास का मामला नहीं रह गया है।
इजराइल ने लेबनान और सीरिया में लक्षित हमले किये हैं, जिनमें हिज्बुल्लाह, हमास और ईरानी कमांडर मारे गये हैं।
दक्षिण लेबनान से, हिज्बुल्लाह और इजराइली सैनिकों के बीच गोलीबारी हो रही है।
सीरिया और इराक के ईरान-समर्थित मिलिशिया ने सीरिया और इराक में अमेरिकी सुरक्षा बलों पर हमले किये हैं।
यमन के ईरान-समर्थित विद्रोहियों, हूतियों ने लाल सागर को मैदान-ए-जंग में तब्दील कर दिया है।
अमेरिका ने इराक, सीरिया और यमन में हवाई हमले करके, शिया मिलिशिया के खिलाफ जवाबी कार्रवाई की है।
अव्यवस्था और अस्थिरता फैलने के साथ ही, सुन्नी इस्लामी आतंकवादियों ने ईरान पर हमला किया, जिसमें कम-से-कम 100 लोगों की मौत हो गयी।
टकराव और बढ़ाते हुए, ईरान ने हवाई हमलों में, इराक के कुर्दिस्तान में एक इजराइली खुफिया ठिकाना और पाकिस्तान व सीरिया में सुन्नी इस्लामी आतंकवादियों के प्रशिक्षण शिविर नष्ट करने का दावा किया है।
यह क्षेत्रीय अराजकता का एक आदर्श उदाहरण है जहां देश अपनी सुरक्षा चुनौतियों से निपटने के लिए एकतरफा ढंग से सैन्य कदम उठा रहे हैं।
इस दौरान वे अंतरराष्ट्रीय व्यवस्था की बुनियाद का काम करनेवाले अंतरराष्ट्रीय कानूनों और संप्रभुता के विचार की रत्ती भर परवाह नहीं कर रहे, और इस तरह वे ज्यादा व्यापक व आक्रामक युद्ध का खतरा पैदा कर रहे हैं।
इसी 7 अक्टूबर के हमले से कुछ हफ्ते पहले ही, अमेरिका के राष्ट्रीय सुरक्षा सलाहकार जेक सुलिवन ने कहा था, “बीते दो दशकों के मुकाबले मध्य-पूर्व आज ज्यादा शांत है।
” अब्राहम समझौते मजबूत स्थिति में थे, और सऊदी अरब और इजराइल रिश्ते सामान्य करने की दिशा में नजदीक आ रहे थे।
इराक शांत हो चुका था; खाड़ी के अरब देश और ईरान सुलह तक पहुंच गये थे; यमन में संघर्ष विराम चल रहा था।
हालांकि, इनमें से ज्यादातर बदलावों ने क्षेत्र के सबसे पुराने संकट – फिलिस्तीनी सरजमीन पर बढ़ते इजराइली कब्जे – की अनदेखी की।
हमास के 7 अक्टूबर के हमले और उसके बाद गाजा में इजराइल की बदले से भरी कार्रवाई से फिलिस्तीन न सिर्फ दोबारा पश्चिम एशिया केंद्र में आ गया है, बल्कि ऐसी आग भी भड़क चुकी है जिससे 1967 के बाद क्षेत्र में शायद सबसे गहरा सुरक्षा संकट पैदा हो गया है।
इससे किनारा करने के रास्ते के अभाव और गैर-राज्य शक्तियों (नॉन-स्टेट ऐक्टर्स) की संलिप्तता ने मामले को जटिल बना दिया है।
जो हूती मिलिशिया सऊदी अरब की सात साल की बमबारी में भी बचा रहा, उसका अमेरिकी हमलों से डर जाना मुश्किल लगता है।
भले ईरान अपनी ताकत और हिम्मत प्रदर्शित करना चाहता है, लेकिन वह अपनी उस अंतर्निहित कमजोरी को छिपा नहीं सकता, जो उसके व्यवहार को अप्रत्याशित भी बनाती है।
अमेरिका की दबंग क्षेत्रीय उपस्थिति के बूते टिकी पुरानी व्यवस्था चरमरा चुकी है।
अब पश्चिम एशिया को एक नये सुरक्षा संतुलन की जरूरत है।
गाजा में फौरन संघर्ष विराम होना चाहिए, और इजराइल एवं फिलिस्तीन के बीच शांति का इस्तेमाल आगे की बातचीत को गति देने के लिए किया जा सकता है, जो मुख्य हितधारकों – इजराइल, अरब देशों, ईरान, अमेरिका और उनके अपने-अपने सहयोगियों व प्रतिनिधियों – के बीच क्षेत्रीय सुरक्षा पर केंद्रित होनी चाहिए।
संयुक्त राज्य अमेरिका के पूर्व राष्ट्रपति डोनाल्ड ट्रम्प ने चुनावी मौसम के पहले औपचारिक आयोजन, आयोवा कॉकस में रिपब्लिकन पार्टी के अन्य उम्मीदवारों के मुकाबले महत्वपूर्ण बढ़त हासिल कर ली है।
यह स्थिति उन्हें नवंबर 2024 में होने वाले राष्ट्रपति के चुनाव में रिपब्लिकन पार्टी का उम्मीदवार बनने की दौड़ में सबसे आगे रखती है।
यह अलग बात है कि राज्य-स्तरीय प्राइमरी और कॉकस के जरिए होने वाली नामांकन प्रक्रिया में आमतौर पर कड़ी प्रतिस्पर्धा होती है और यह हैरतअंगेज नतीजे दे सकती है।
जहां 45वें राष्ट्रपति ने आयोवा में अपने पक्ष में 20 प्रतिनिधियों को जुटाया, वहीं वह फ्लोरिडा के गवर्नर रॉन डेसेंटिस के नौ प्रतिनिधियों और दक्षिण कैरोलिना के पूर्व गवर्नर निक्की हेली के आठ प्रतिनिधियों के मुकाबले कहीं आगे रहे।
पार्टी का नामांकन हासिल करने के लिए एक उम्मीदवार को कुल 1,215 प्रतिनिधियों के समर्थन की दरकार होगी।
इस बीच, अगली रिपब्लिकन राष्ट्रपति पद की बहस को उस वक्त रद्द कर दिया गया जब सुश्री हेली ने तबतक मंच पर आने से इनकार कर दिया जब तक कि श्री ट्रम्प भी इसमें भाग नहीं लेते।
यह कुछ ऐसा काम है, जिससे श्री ट्रम्प अब तक बचते रहे हैं।
वाकई, यह सुश्री हेली ही हैं जिनमें शायद श्री ट्रम्प के सामने चुनौती पेश कर सकने की सबसे ज्यादा क्षमता है और न्यू हैम्पशायर, जोकि घुमाव (स्विंग) पैदा करने वाला एक राज्य है, में होने वाले अगले रिपब्लिकन मुकाबले के दौरान उनके पास श्री ट्रम्प की बढ़त को कम करने का सबसे अच्छा अवसर होगा।
इस राज्य में अपेक्षाकृत ज्यादा श्वेत एवं ग्रामीण आबादी है और इसके लगभग 40 फीसदी निर्वाचक-मंडल वैसे स्वतंत्र मतदाताओं से बने हैं जो श्री ट्रम्प के मुकाबले कहीं ज्यादा उदारवादी उम्मीदवार को पसंद कर सकते हैं।
भले ही रिपब्लिकन प्राइमरीज़ में तीन उम्मीदवारों के भाग्य में आगे चाहे जैसा भी मोड़ आए, लेकिन आयोवा के नतीजों से यह साफ हो गया है कि श्री ट्रम्प ने राजनीतिक शर्मिंदगी और कानूनी उलझन का सबब बने चार अभियोगों के झटकों से उबर कर राजनीति के मैदान में वापसी कर ली है।
इन अभियोगों के चलते राष्ट्रपति के कार्यकाल के दौरान कथित अनुचित आचरण के लिए उन पर जुर्माना लगाया गया था।
ताजा मतदान से यह पता चलता है कि रूढ़िवादियों के बीच उनकी लोकप्रियता में बहुत ज्यादा कमी नहीं आई है।
इसके उलट, वह पिछले चुनावों के मुकाबले उन तत्वों के ज्यादा पसंदीदा उम्मीदवार मालूम पड़ते हैं।
आयोवा कॉकस के सर्वेक्षण से यह पता चलता है कि लगभग 50 फीसदी रिपब्लिकन खुद को श्री ट्रम्प के “अमेरिका को फिर से महान बनाना है (मेक अमेरिका ग्रेट अगेन)” आंदोलन का सदस्य मानते हैं और उनकी जीत में बड़े एवं कम उम्र के समूह, पुरुष एवं महिलाएं, और धुर-दक्षिणपंथी एवं ‘इंजील कॉकस-गोअर’ शामिल थे।
आयोवा की रिपोर्टों से पता चलता है कि इस समूह के लगभग 90 फीसदी लोगों ने ट्रम्प के अभियान के इस झूठ पर विश्वास किया कि 2020 के चुनाव का “हरण” हुआ था और इस प्रकार वे संघ एवं राज्य के आरोपों को नजरअंदाज करते हैं जो कि 6 जनवरी, 2021 को अमेरिकी कैपिटल पर हमले और जॉर्जिया में चुनावी हस्तक्षेप से संबंधित हैं।
श्री ट्रम्प की समग्र स्थिति के प्रारंभिक मूल्यांकन से यह पता चलता है कि वह अपनी पार्टी का नामांकन हासिल करने की अच्छी स्थिति में होंगे और शायद नवंबर में अपने डेमोक्रेटिक प्रतिद्वंद्वी व मौजूदा राष्ट्रपति जो बाइडेन को सफलतापूर्वक चुनौती देंगे।
यह अमेरिका के दीर्घकालिक राष्ट्रीय हितों के पक्ष में एक सकारात्मक घटनाक्रम होगा या नहीं, यह एक पूरी तरह से अलग सवाल है।
अंतरराष्ट्रीय न्यायालय (आईसीजे), हेग में प्रारंभिक सुनवाई का नतीजा जो भी हो, गाजा में जारी इजराइली सैन्य अभियान के खिलाफ दक्षिण अफ्रीका के मुकदमे ने पूरे विश्व का ध्यान खींचा है।
इस अंतरराष्ट्रीय मंच पर किसी अन्य कार्यवाही ने शायद इस तरह पहले कभी ध्यान नहीं खींचा।
दक्षिण अफ्रीका और इजराइल के दो एडहॉक जजों समेत, 15 सदस्यीय अदालत के बैठने होने के साथ ही, इतिहास के बहुत से पन्नों ने दोनों पक्षों को चिंता में जरूर डाला होगा।
क्या गाजा युद्ध का लक्ष्य लोगों का सफाया है, इस विवाद के पक्ष-प्रतिपक्ष के साथ खड़े दोनों देशों में से, एक देश नस्लभेद के अपने अतीत को पीछे छोड़ चुका है, लेकिन यह मानता है कि दूसरा देश 1948 से, 75 साल से फिलिस्तीनी लोगों के साथ ‘नस्लभेद’ कर रहा है; एक अपने विश्वास में दृढ़ है कि वह न्याय और मानवता के हित में काम कर रहा है, तो दूसरा अपने विश्वास में उतना ही दृढ़ है कि उस पर कभी भी नस्लीय संहार (जेनोसाइड) का आरोप नहीं लगाया जा सकता।
नस्लीय संहार न होने पाए, इसके लिए 1948 में ‘जेनोसाइड कन्वेंशन’ हुआ।
यह संधि यहूदियों द्वारा झेले गये ‘होलोकॉस्ट’ का किसी रूप में दोहराव रोकने के लिए थी।
दोनों देशों ने बीती सदी के बहुत से साल राजनयिक अलगाव में बिताये।
विभिन्न देशों और खेल संगठनों ने उनका बहिष्कार किया, लेकिन दोनों के पास अपने पश्चिमी सहयोगियों का समर्थन था।
आज, उन चंद सहयोगियों को छोड़कर, पूरी दुनिया गाजा में संघर्षविराम का समर्थन कर रही है, ताकि वहां के लोगों की अंतहीन पीड़ा का अंत हो सके।
इस प्रारंभिक चरण में, दक्षिण अफ्रीका ने यह प्रदर्शित करने का प्रयास किया कि इजराइल के कुछ कृत्य ‘जेनोसाइड कन्वेंशन’ द्वारा निर्धारित प्रावधानों के दायरे में आते हैं और उन कृत्यों के पीछे ‘नस्लीय संहार की मंशा’ है।
उसने गाजा में मौत व विध्वंस और नागरिक जीवन व स्वास्थ्य ढांचे के पूरी तरह बर्बाद होने के आंकड़ों का सहारा लिया।
उसने ‘नस्लीय संहार की मंशा’ सामने लाने के लिए इजराइल सरकार के मुख्य पदों पर बैठे लोगों के बयानों का इस्तेमाल किया।
जिन अंतरिम उपायों की मांग की गयी है उनमें सैन्य अभियान का निलंबन और विभिन्न पक्षों द्वारा नस्लीय संहार रोकने के लिए कदम उठाना शामिल है।
सुनवाई से पहले इजराइल ने दक्षिण अफ्रीका के मुकदमे को ‘ब्लड लाइबल’ (अतीत में यहूदियों को बदनाम करने के लिए ईसाइयों की बलि देने का झूठा आरोप) जैसा बताया, लेकिन यह साबित करने की कोशिश भी की कि उसका गाजा अभियान बीते साल 7 अक्टूबर को हुए आतंकी हमले के बाद एक वैध प्रतिक्रिया है।
उसने अपने नेताओं के वक्तव्यों को महज बयानबाजी करार देकर, उनकी प्रासंगिकता कम करनी चाही।
उसने नागरिकों की मौतों के लिए हमास द्वारा नागरिकों को कवच की तरह तथा अस्पतालों को गोला-बारूद के भंडारघर और हमलों के लांचपैड की तरह इस्तेमाल किये जाने को जिम्मेदार ठहराया।
अंतरराष्ट्रीय न्यायालय के सामने मुद्दा बिल्कुल स्पष्ट है, लेकिन ज्यादा बड़ी चिंता यह है कि क्या इजराइल किसी अंतरिम उपाय को मानेगा।
मार्च 2022 में, यूक्रेन में सैन्य कार्रवाई रोकने के आईसीजे के आदेश की रूस ने अनदेखी कर दी थी।
हालांकि, इसमें कोई शक नहीं कि कोई भी अंतरिम उपाय इजराइल के गाजा युद्ध की वैधता को कमजोर करेगा।
ताइवान के राष्ट्रपति चुनाव में डेमोक्रेटिक प्रोग्रेसिव पार्टी (डीपीपी) की ऐतिहासिक लगातार तीसरी जीत 14 मिलियन मतदाताओं द्वारा निरंतरता के पक्ष में किए गए मतदान को दर्शाती है।
अधिकांश मतदाता चीन के साथ रिश्तों में नाजुक यथास्थिति बनाए रखने और ताइवान की वर्तमान हैसियत को जारी रखने के पक्ष में हैं।
चुनाव के नतीजों के हिसाब से उपराष्ट्रपति विलियम लाई चिंग-ते मौजूदा राष्ट्रपति त्साई इंग-वेन की जगह लेंगे।
श्री लाई ने चीन के साथ मेल-मिलाप की पैरोकारी करने वाले मुख्य विपक्षी दल कुओमितांग (केएमटी) के होउ यू-इह और नवागंतुक ताइवान पीपुल्स पार्टी (टीपीपी) के को वेन-जे को हराया है।
टीपीपी एक नई उभरती हुई राजनीतिक ताकत है, जिसने डीपीपी-केएमटी के वर्चस्व को तोड़ दिया है।
श्री लाई ने कहा कि यह चुनाव - जिसे भारत सहित कई देशों में 2024 में होने वाले चुनावों के मद्देनजर चुनावों के वर्ष में होने वाला पहला चुनाव करार दिया गया है - दुनिया के लिए एक संदेश है, जो “लोकतंत्र के प्रति ताइवान के लोगों की प्रतिबद्धता” को दर्शाता है।
ताइवान पर अपना दावा जताने वाले और पिछले एक दशक से डीपीपी के तहत सत्तारूढ़ दल पर इस द्वीपीय देश की पूर्ण स्वतंत्रता की मांग करने का आरोप लगाने वाले बीजिंग ने डीपीपी के घटते मत प्रतिशत की ओर इशारा करते हुए कहा कि इन नतीजों से पता चलता है कि डीपीपी “मुख्यधारा की जनता की राय का प्रतिनिधित्व नहीं कर सकती”।
श्री लाई को 40 फीसदी, श्री होउ को 33 फीसदी और श्री को वेन-जे को 26 फीसदी मत मिले।
केएमटी और टीपीपी द्वारा संयुक्त विपक्षी गठबंधन बनाने के प्रयास, जो डीपीपी के दबदबे को खतरे में डाल सकते थे, चुनाव से पहले परवान चढ़ने में विफल रहे।
भले ही डीपीपी सत्ता में लौट आई है, लेकिन उसके द्वारा अधिकारों के प्रयोग में अड़चन आ सकती है क्योंकि उसने विधायिका में सबसे बड़ी पार्टी के रूप में अपनी हैसियत केएमटी के हाथों गवां दी है।
यह स्थिति अंतरराष्ट्रीय स्तर पर ताइवान के लिए एक बड़ी जगह बनाने – जो बीजिंग के साथ विवाद का एक प्रमुख मुद्दा है - से जुड़ी उसकी नीतियों पर नरम असर डाल सकती है।
अगर पिछले राष्ट्रपति चुनाव को, खासकर चीन द्वारा हांगकांग पर अपनी पकड़ मजबूत करने के बाद, ‘क्रॉस-स्ट्रेट’ संबंधों के भविष्य पर एक जनमत संग्रह और ताइवान के लिए बीजिंग द्वारा सुझाए गए संभावित “एक देश, दो प्रणाली” वाले भविष्य के प्रति अस्वीकृति के रूप में देखा गया था, तो ताजा चुनावों में अर्थव्यवस्था और नौकरियों सहित स्थानीय मुद्दों के साथ-साथ यथास्थिति को जारी रखने के प्रति व्यापक प्राथमिकता प्रमुख रूप से हावी रही है।
पिछले दशक के दौरान तनाव में वृद्धि देखी गई है और ताजा मतदान यह सुनिश्चित करेगा कि यह तनाव, जिसमें चीन द्वारा ताइवान के आसपास के समुद्र और आसमान में लगातार सैन्य अभ्यास किया जाना भी शामिल है, आगे और जारी रहेगा।
चीन ने भले ही “दोबारा एकीकरण” के लिए बल प्रयोग की संभावना को नकारने से इंकार किया है, लेकिन अधिकांश विशेषज्ञों के बीच इस बात को लेकर आम सहमति है कि चीन, ताइवान और इस क्षेत्र के लिए इस संघर्ष के विनाशकारी आर्थिक नतीजे निश्चित रूप से बीजिंग को ऐसा करने से रोकेंगे।
अब जबकि चीन की धमकियों के बावजूद ताइवान के मतदाताओं ने ताइवान की राजनीति को आगे बढ़ाने के लिए डीपीपी का समर्थन कर दिया है, राजनीतिक और सैन्य रूप से ताइवान को निचोड़ने के बीजिंग के कदम कम फायदेमंद साबित होंगे।
कानून के लंबे हाथ आखिरकार सवाद तक पहुंच ही गये।
केरल के थोडुपुझा में एक कॉलेज प्रोफेसर की हथेली काटने के चर्चित मामले में यह भगोड़ा 13 साल बाद पकड़ा गया।
राष्ट्रीय जांच एजेंसी (एनआईए) के जासूसों ने इस मुख्य आरोपी को 10 जनवरी को उत्तरी केरल स्थित कन्नूर के एक गांव से गिरफ्तार किया, जहां वह झूठी पहचान के साथ रह रहा था।
प्रतिबंधित पॉपुलर फ्रंट ऑफ इंडिया (पीएफआई) के गुप्त नेटवर्क का पता लगाने के लिए एजेंसी उसकी ‘कस्टडी’ मांगेगी, जो बिल्कुल सही है।
माना जाता है कि जुलाई 2010 में हुए इस बर्बर हमले की योजना पीएफआई ने बनायी थी और उसी ने इसके बाद सवाद के छिपकर रहने का इंतजाम किया।
धार्मिक अतिवादियों ने एक प्रश्नपत्र तैयार करने के लिए प्रोफेसर टी।
जे।
जोसेफ को चर्च से घर लौटते समय निशाना बनाया।
उनकी नजर में प्रश्नपत्र में एक ‘ईशनिंदात्मक’ संदर्भ था; जो वास्तव में जाने-माने मलयालम फिल्मकार पी।
टी।
कुंजू मोहम्मद द्वारा लिखित एक पटकथा पर आधारित निबंध से लिया गया एक अंश था।
राज्य यह सुनिश्चित करने में सफल रहा कि यह घटना सांप्रदायिक तनाव न भड़काए, लेकिन इसने प्रोफेसर को एक के बाद एक ऐसे नुकसान पहुंचाए जिनकी कभी भरपाई नहीं हो सकती।
जिस कॉलेज में वह पढ़ाते थे उसे चलाने वाले कैथोलिक चर्च ने उनसे किनारा कर लिया, उन्हें सेवा से बर्खास्त कर दिया गया।
उनकी सेवा में वापसी रिटायरमेंट से ठीक पहले हुई।
अफसोसनाक है कि यह वापसी उनकी निराश पत्नी की खुदकुशी के बाद ही मुमकिन हुई।
जोसेफ ने इन दुखद पलों को अपने संस्मरण ‘ए थाउजेंड कट्स’ (2020) में याद किया है।
एनआईए ने इस मामले की जांच 2011 में संभाली।
दो चरण में चले मुकदमे में वह 19 आरोपियों को विभिन्न अपराधों (जिनमें गैरकानूनी गतिविधि (निवारण) अधिनियम के तहत अपराध भी शामिल हैं) के लिए दोषी साबित कराने में सफल रही।
लेकिन मुख्य आरोपी के बचे रहने की वजह से यह मामला समाप्त नहीं हो पा रहा था।
एजेंसी ने सवाद के बारे में सूचना देने के लिए 10 लाख रुपये के इनाम का एलान किया।
उसकी गिरफ्तारी के बाद अब ध्यान हमले के मास्टरमाइंड रहे साजिशकर्ताओं और उसे पनाह देने वाले सहयोगियों पर केंद्रित हो गया है।
गैरकानूनी ‘स्टूडेंट्स इस्लामिक मूवमेंट ऑफ इंडिया’ के चोला बदलकर पहले ‘नेशनल डेवलपमेंट फ्रंट’ और फिर पीएफआई बनने के मद्देनजर, इसका किसी अन्य रूप में दोबारा उभार रोकने के लिए जरूरी है कि इसके गुप्त समर्थकों के पूरे नेटवर्क को उखाड़ फेंका जाए।
प्रोफेसर जोसेफ के शब्दों से जैसा पता चलता है, वह हमलावरों के प्रति किसी दुर्भावना या बदले की भावना पर विजय पा चुके हैं, लेकिन उन्हें इस बात का अफसोस है कि धार्मिक आतंक के प्यादों पर कार्रवाई से समाज में शांति और सौहार्द की गारंटी नहीं हो पायेगी।
ऐसा तभी होगा जब उनके आकाओं पर कानूनी शिकंजा कसे।
एनआईए का इस राह पर डटे रहना और मुख्य आरोपियों पर मुकदमा चलाना महत्वपूर्ण है।
जिस आतंकी नेटवर्क ने इस जघन्य हमले की साजिश रची उसे पूरी तरह नाकाम करना होगा।
